\id jhn
\ide UTF-8
\toc1 YUHAANA
\toc2 YUHAANA
\toc3 jhn
\h YUHAANA
\mt YUHAANA
\c 1
\cl MULYAANGO     KWU  1

\p
\v 1 Mu li rhaanga ya li ho Likhuuva, khaandi  Likhuuva ya li ho halala na Nyasaaye, khaandi Likuuva ya li Nyasaaye, 
\v 2 Wa tsana ya li mu lirhaanga halala na Nyasaaye. 
\v 3 Viindu vyoosi vya loombekha khu Uyu; khaandi vuchira Uyu shishiliho shaloombekha khali shilala khu vyoosi vya loombekha.
\v 4 Muye lya li liiva mwooyo; na liiva mwooyo lya li vulavu vwa vaandu. 
\v 5 Vulavu vu  lava mu shisuundi; na shisuundi shi shya vwu kumirha mba.
\v 6 Muundu yiitsa wa rhumwa khurhula khu Nyasaaye.Liirha lyeelye lya li Yuhaana. 
\v 7 Uyu yiitsa khu li lolekhitsa, alolekhitse vulavu yuvu, voosi va tuukhe khusuuvira shichira naye. 
\v 8 Shi yali vulavu yovo, navutswa yiitsa a loolekhitse vulavu.
\v 9 Vwali ho vulvu vwa kiryikali vwiinjira mu lirova nu vu ha vaandu voosi vulavu.
\v 10 Yali mu lirova, khaandi lirova lya loombekha khuye, khaandi lirova shi lya mu manya mba. 
\v 11 Yiitsa khuvyo vali veeve navo veeve  va muvuchirira mba.
\v 12 Navutswa voosi va mu vuchirhira, ya va ha tsingulu khukwa vaana va Nyasaaye,va tsana vasuuvira liirha lyeelye: 
\v 13 Va masahi kavula khwiivula; anoho valaliri vwu mbiri, anoho vulariri vwu muundu, navutswa vulariri vwa Nyasaaye.
\v 14 Likhuuva yakwa mbiri, na menya halala na khutse (khaandi khutse khwa loola vulavu vweevwe, vukhumi vwa wivulwa muderwa wa Taata), witsula tsimbavasi na kiryikali. 
\v 15 Yuhaana aloolekhitsa khuye ,na yiirwaatsa, na voola Uyu naye wa ndiitsa mu voolere, "Uyu yiitsaanga inyuma waanje  ukwire wi imberi waanje:shichira ya li imberi waanje."
\v 16 Nu khu vwiitsuli vweevwe  khutse voosi khu nyole, ni tsimbavasi khu tsimbavasi, 
\v 17 Shichira Lirako lya lyalerhwa khu  Muusa: tsimbavasi na kiryikali ka lerhwa khu Yeesu Kristo. 
\v 18 Shya haliho nu muundu wa loola Nyasaaye inyiinga khali indala;navutswa  Mwaana wivulwa muderwa u li mu shilirhu shya Taata, u  mu vuuli.
\v 19 Khaandi yil ni liloolekhitsa lya Yuhaana, inyiinga vayahudi va rhuma vasaalisi na valevi va varhula Yerhusalemi khu murheeva," Yiiwe uliwiina?" 
\v 20 Naye yiiyama, khaandi shi yambakhana; ni yiiyama, "Inse  shi ndi  Kristo". 
\v 21 Ni va murheeva, Nii wiina khaandi? Iwe uli Iliicha? khaandi ya voola shindi Iliicha mba, "Iwe uli muporofeeti woyo? Khaandi ya rheevula, "Auwa."
\v 22 Nalwo lwa vamu rheeva,"  Iwe uli wiina? Khutuukha  khukalukhitsire   vakhurhuma marheevuli   "Wiivoola ndi?" 
\v 23 Ya voola,  "Inse nu mwooyo kwu muundu kuhaansuukha nu   khwiirwaatsa mwiicheenda nyama:"Luunjikhitsa injira yu Mwaami, khuli Isaaya Muporofeeti ya voola."
\v 24 Vaandu valala  vali ni varhumiirwe khurhula khu Vafarisayo, 
\v 25 khaandi vaandu yavo vamurheeva, "Shichira shina upatisaanga, na yiiwe nukhari Kristo, anoho Iriicha, anoho muporofeeti wooyo?"
\v 26 Yuhaana yavarheevulira, na voola, "Inse mpatisaanga mu maatsi; hakarhi heenyu khuliho nu mulala usiinjiire, wa mukhavula khumanya, 
\v 27 Unoondaanga inyuma waanje, wa khatuukhana khuvoholora migoye chyi shilaarho shyeeshye. 
\v 28 Viindu yivi  vyaakholwa mu Petsaani khu lu cheerekha lwa Yorotaani, wa Yuhaana yapatisaanga.
\v 29 Mukaamba kwa loonda khu ya loola Yeesu niyiitsaanga khuye, na voola, "Heensi!  yaho khuli ni shimeeme  shyi likoondi lya Nyasaaye, urhulitsaaho vwooni vwa vaandu mushivala! 
\v 30 Uyu naye wa ndamuvoolerhaanga, inyuma waanje, yiitsaanga, muundu, wiitsa khuva imberi waanje: shichira yali imbeeri waanje. 
\v 31 Khaandi yiinse shindali ndamumanya; navutswa khu aloolekhane na Israeli, yishi ni shichira ndiitsa khupatiisa mu maatsi.
\v 32 Yuhaana ya loolekhitsa, na voola, "Ndoli Rooho ni yiikhaanga khuli shituuti na rhula mwikulu; khaandi amanyi na yeera khuye. 
\v 33 Khaandi shindali ni mumanyi: navutswa Uyu waanduma khupatiisa mu maatsi, yamboolera wa nu loore Rooho ni yiikha nu khuyeera khuye, wooyo naye  upatisaanga mu Rooho Mutsyeenukhu." 
\v 34 Na yiinse mmali khuloola khaandi mmali khuloolekhitsa naye Mwaana wa Nyasaaye."
\v 35 Mukaamba kwaloondakhu Yuhaana yaasiinjira na vaviri khu veechitswi veeve; 
\v 36 na heensa. Yeesu lwa ya cheenda, na valoola, "Heensa Mwaana wi  likoondi wa Nyasaaye."
\v 37 Na veechitswi vaaviri veene yavo vamuhulira naavooolaanga, ni  va mu  loonda Yeesu. 
\v 38 Yeesu  yiishevukha, na valoola ni va muloondaanga, na varheeva, "Mukhaava  shina?" Navo vamurheevulira, "Rapii (kali khuvoola, mweechitsi), U menyaa  heena? 
\v 39 Yeesu yavavoolera, "Haambi, mu la loola.Viitsa ni valoola wa yamenyaanga; ni vagona naye litukhu lyeeneyero:shichira yali niyeenya khutuukha isa ikholaanga likhomi  ya  hamukoloova.
\v 40 Amwaavo  Simoni  Petero walaangaangwa Andereya yali mulala khu veechitswi va viiri yavo vahulira Yuhaana na amuloonda. 
\v 41 Ya rhaanga khunyoola amwaavo weewe mweene, Simoni, na muvoolera, "Khunyooli Masiiya (lili khuvoola Kristo). 
\v 42 Ya muhiirha khu Yeesu.Yeesu ya muheensa na voola, "Yiiwe Simoni mwaana wa Yuhaana: u la kuliikhwa Keefa anoho Petero (ni liili khuvoola Ulii  lichina).
\v 43 Mukaamba kwa loondakhu, yarhula niyeenya khutsya Kalilaya, yamunyoola Filipu: khaandi Yeesu  yamuvoolera," Unoonde." 
\v 44 Filipu ya wu khurhula havalaaanga Petsasaita, litaala lyaanga  Andereya na Petero. 
\v 45 Filipu yanyoola Natsanieri, namu voolera, "Khunyooli Masiya wooyo wa Muusa yang'oota khuye mu  Liiraka khaandi  vaporofeeti; Yeesuj wa Natsareeti, mwaana wa Yosefu."
\v 46 Natsanieli ya  muvoolera,"Shiindu  shilahi shinyala khurhula mu litaala lya Natsareti.?' Na Filipu ya muvoolera, "Haamba , uloore." 
\v 47 Natsanieli ya muloora Natsanieli ni yiiytsaanga  khuye, na mu voolera, "Heensa mwiisraeli wi lyiikali, ukhali  nu  vugaati!" 
\v 48 Natsanieli yamu voolera, "Umanyi ndiina inse ?"Yeesu ya rheevula nu khumuvoolera, "Filipu na shili khukhulaanga, lwa uveere haasi  mu musaala kwa makhuyu, nda  khuloola."
\v 49 Natsanieli ya murheevulira ,"Rapii, iwe naye Mwaana wa Nyasaaye; iwe nu Mwaami wa Israeli !" 
\v 50 Yeesu yamurheevulira, na muvoolera, "Shichira khuvoolere, ndakhuloola haasi mwu musaaala kwa makhuyu, u suuvira? U la loola viidu vinyiikhi vi virha yiivi." 
\v 51 Khaandi ya muvoolera "Liikali  liikali mmu voolela, "Mula loola  likulu  liikukhaanga, na tsingerosi tsya Nyasaaye vaniina nu khwiikha khu Mwaana wa  Ataamu."
\c 2
\cl MULYAANGO  KWA   2

\p
\v 1 Khu lituukhu likhoola khavaka,  khwaliho ni shiserero mu Kaana mu litaala lya Kalilaya; khaandi maama wa Yeesu yali ho. 
\v 2 Yeesu na veechitswi veeve  vali vaalaangwa khutsya mu shiseerero  shyeene yesho.
\v 3 Lwa iwaini yacheehera, maama wa Yeesu ya mu voolera, "Va vula iwaaini" 
\v 4 Na Yeesu ya mu voolera, "Mukhali yiiwe, shichira shina wiitsa khu yiinse? Inyiinga yaanje ishirhi khutuukha." 
\v 5 Maama wa Yeesu ya voolera varhumikhi, "Ka amuvoolera, mukhole."
\v 6 Khwaliho ni tsinyuungu tsya machina  tsirhaanu na indala, tsya viikhwa khuli mwiima chwukhwochitsa chya vayahuuti, vuli indala ilekhaana ni tsisyoongo tsiviri anaho tsivaaka tsya maatsi. 
\v 7 Yeesu ya va voolera, "Mwiitsulitse maatsi mu tsinyuungu kiitsule tu khutukha khu luliichi. 
\v 8 Ma  na voolera varhumikhi, Khulweene yulu tahikhu, muhilire mwiimiliri wi shiserero.Na vakhola ndyo ni vamuhirira.
\v 9 Mwiimiriri wi shiserero ya tsansamakhu  maatsi tsana kali kakholelwe iwaini, khaandi shiyamanya wa irhuli (navutswa varhumikhi vatahaa,  navo vamanya), mwimiriri wi shiserero ya laanga usererelwe, 
\v 10 na mu voolera, "Vaandu voosi va rhaanga khuleerha iwaini indahi; navutswa lwa va veetsa vakhang'wa inyiikhi khu uleerha intaamaanu: navutswa yiiwe urhaanji khuvisa iwaini indahi khutuukha lweene yulu."
\v 11 Liirhaanga lyu khukhola vilolekhitso vyeevye, Yeesu ya khoola mu Kaana ya Kalilaya,na manyinya vukhumi vweevwe; khaandi veechitswi veeve va mu suuvira.
\v 12 Inyuma wa yaka  Yeesu  ya votokhana  Kapenaumu, mweeme na maama weewe na va mwaavo na veechitswi veeve; ni vamenya matuukhu ka khali manyiikhi.
\v 13 Khaandi Liipasaka lya Vayahuti lya li hiimbi, Yeesu yatiikulukha nu khutsya Yerusalemi. 
\v 14 Na nyoola mu Liteembeeri, vakulanyinyi vyi tsing'oombe na makoondi ni vituuti, ni viikhale khushiraanyinya tsishiliinji.
\v 15 
\v 16 navavoolera vakuli vyii vituuti, "Rhulitsi viindu yiivi yumu; lekhi khukhola insu ya Taata waanje, khuva insu yi shiirhu shyu khukulanilamu."
\v 17 Na veechitswi veeve vyiitsukhitsa ndi kang'ootwa, "Liititikhana   lyiu muunsu yooyo  lilaa ndya". 
\v 18 Na vuvwaamihi vwa vayahuti  varheevula ni va muvoolera, "U khu  manyninye shilolekhitso, shichira nu khoola viindu yivi?" 
\v 19 Yeesu yarheevula , "Yonoonyinyi liteembeeri yili, na inse nda li siinjiritsa khu lwa matukhu kavaka."
\v 20 Shichira yaka  vu vwaamikhi vwa  vayahuuti vavoola,"Liteembeeri yiri lyuumbakhwa khuu lwu mihiika makhomi  kane na ni mihiika chyirhaanu nu mulala, na yiwe, ati u la li  siinjiritsa khu matukhu kavaka?" 
\v 21 Navutswa  yalomoloma khu liteembeeri lyu muviri kweekwe. 
\v 22 Lwa yali yakhamala khusimikukha khurhula mu vakhutsu, veechitswi veeve viitsukhitsa yali yavoola yaka; ni va suuvira mang'oota ni likhuuva lya Yeesu ya voola.
\v 23 Lwa yali mu Yerusalemi mu Lipaasaka, inyiinga yii lilya vanyiikhi va suuvira khu liirha lyeelye, lwavaalola vilolekhitso vya yakhoola. 
\v 24 Navutswa Yeesu  mweene shi ya va suuvira mba, shichira yamanya vaandu voosi, 
\v 25 khaandi shyali ni lyeenya lyu muundu khumulokhitsira makhuuva ku muundu; shichira mweene yamanya kali mu muundu.
\c 3
\cl MULYAANGO  KWA 3

\p
\v 1 Yaliho  muundu mulala khu vafarisayo liirha lyeelye  lyaali Nikodemo, mwiimiliri wa vayahuuti. 
\v 2 Yiitsa khu Yeesu vutukhu na murheeva," Rapii, khwamanya iwee uli mweechitsi wa rhula khu Nyasaaye; shichira shyaliho  muundu unyala khukhola vilolekhitso yivi vya ukholaanga Nyasaaye na khali halala naye."
\v 3 Yeesu yarheevula na muvoolera, "Likai, likali khu voolera, muundu na khiivulwe liivulwa lyu mwiikulu shyanyala khulola vwaami vwa Nyasaaye." 
\v 4 Nikodemo yamurheeva, "Muundu anyala ndiina khwiivulwa lwakhaviri nali muundu muhiindirha? Anyala khwiinjira muunda mwa maama weewe lwa khaviri khu yiivulwe khaandi?"
\v 5 Yeesu yamurheevulira, "Likali liikali khuvoolera, muundu na khiivulwe liivulwa lya maatsi na lyu mu Rooho shya anyala khwiinjira mu vwaami vwa Nyasaaye. 
\v 6 Shyu muviri shiivula shyu muviri, khaandi sha Rooho yiivula ni rooho.
\v 7 Ukhacheenya khu ka khuvoolere mba, khutuukha muundu  yiivulwe liivulwa lya khaviri. 
\v 8 Imbuutsa ihuutsaanga niitsya ha iyaansi, na iwe uhulira liihuuma lyayo, navutswa shyumanya wa irhuulaanga, shiinga wa itsitsaanga : niindyo khu vaandu voosi va Rooho  yiivula."
\v 9 Nikodemo yarheevula na muvoolera, viindu yivi vinyala ndi khuva?" 
\v 10 Yeesu yarheevula nu khu muvoolera, "Iwe shyuli mweechitsi wa va Israeri na viindu yivi shyu hulira mba? 
\v 11 Liikali liikali khuvoolera khu voola ka khu khwamanya, khaandi khu loolekhitsa vya khu looli, naavutswa liilolekhitsa lyeerhu shyu mulivuchiirira mba.
\v 12 Ni muvoolera viindu vova na munye shyu mu vi suuvira mba, mulasuuvira ndi ni muvoolera viindu vyu mwikulu? 
\v 13 Khaandi shya hali nu muundu watsya mwikulu navutswa uyu wiikha khu rhuula mwikulu naye Mwaana wa Adamu, ali mwikulu.
\v 14 Khaandi khuli Muusa ya chiinga  insukha  mwiicheendanyama, khaandi Mwaana wa Adamu  ala jiingwa ndyo; 
\v 15 khu vaandu voosi u musuuvira, akhatiiva mba, atuukhe khuva ni liivamwooyo likhahera- muye.
\v 16 Nyasaaye ya yaansa va  mushivala ndi, na vaha Mwaana weewe mudeerwa, khu voosi u mu suuvira a khativa mba navutswa a ve ni liiva mwooyo li khahera mba. 
\v 17 Shichira Nyasaaye shi ya rhuma Mwaana weewe khwiitsa mu shivala khu khu khalachira  va  mushivala; navutswa khu honyinya va  mushivala. 
\v 18 U mu suuvira shi alakhalachirwa; uvula khu musuuvira umali khu khalachirwa, shichira  avulaa khu suuvira  mu liirha lyu Mwaana  mudeerwa wa Nyasaaye.
\v 19 Khaandi yishi nasho shivune shi likhalaka: Vulavu vwiinjira mushivala, na vaandu va yaansa shisuundi khuvirha vulavu; shichira miyiinsi chyaavo chyali mitaamaanu. 
\v 20 Shichira khu voosi ukholaanga vutaamaanu atuunyira vulavu,khaandi shi yiitsa khu vulavu ,inyiinga yoosi mihiinsi chyeechye chyiira laangaminywa havulavu. 
\v 21 Navutswa u khoola kyirikali atsiitsa khu vulavu, khu miyiinsi chyeechye chyiituukhe khuloolekha  chyikholelwa  khu Nyasaaye.
\v 22 Inyuma wii viindu yivi Yeesu yiitsa na veechitswi veeve mu shivala shi Ivuyuta; ni yiikhala ho  halala navo nu khupatiisa. 
\v 23 Khaandi Yuhaana yali na patiisaanga mu Ainoni hiimbi  Saalimu, shichira kwaliho na maatsi manyiikhi:khaandi vaandu vanyiikhi viitsa ni vapatiiswa, 
\v 24 shichira Yuhaana yali nashiri khuvoohwa nu khusuuvwa  muunsu yu vuhaaambe.
\v 25 Na khwaliho na mahaangali ka veechitswi va Yuhaana nu muundu   muyahuuti khuloondekhana khu  makhuuva kwu khwiilavitsa. 
\v 26 Ni vatsya khu Yuhaana , ni va muvoolera, "Rapii, wooyo yali halala na yiiwe kkhulujerekha lwu muchera kwa Yorotani, wooyo wa wakhulolekhitsira, heensa abatiisaanga , na vaandu voosi  vatsitsa khu ye."
\v 27 Yuhaana yarheevula na vavoolera, "Muundu shyaanyala khu khuvukula shiindu na khaheelelwe shirhula mwikulu. 
\v 28 Munye veene mu ndookhitsira  khuli  ndavoola, "Inse shiindi Kristo, navutswa ndarhumwa imberi weewe."
\v 29 Uli nu mukhaana mwiiha naye  usererwee: navutswa muliina wa usererwee, nu musiinjiriri nu wu khulira mwooyo kwa usererwe, ayaansa muno shichira mwooyo kwu usererwe , khu lwayako vuyaansi yovwo vwa ndi navwo vutuukhi. 
\v 30 Kamutuukhira khujiingulwa nu khukalihitswa na yiinse ka  ndukhira khujeeha.
\v 31 Uyu urhula mwikulu ali ikulu wa voosi: Urhula mushivala , uyu ni muundu wi shivala, khaandi avoola makhuuva kwu mu shivala:urhula mwikulu ali ikulu wa voosi. 
\v 32 Ahanaanga vushahidi khu   ka yee mweene yalola nikakholekhaanga, khaandi na hulira.Navutswa muundu avulakhuho, uvuchilira makhuuva keeke. 
\v 33 Muundu uvuchilira vushahidi vweevwe, amanyinyaanga ni kyirikali ndi Nyasaaye nu wiilikari.
\v 34 Shichira wooyo wa Nyasaaye ya rhuma  avoola makhuuva ka Nyasaaye: shichira Nyasaaye  amuheetsaanga mu  vunyiikhi tsingulu tsya Rooho . 
\v 35 Paapa ya yaansa Mwaana, khaandi umali  khumuha vyoosi mu makhono keeke. 
\v 36 U suuviraanga Mwaana ali ni liivamwooyo li kha hera mba; navutswa uyu uvula khurhia Mwaana  shyaliloola liivamwooyo, nikhali vurhima vwa Nyasaaye vumenya khu ye."
\c 4
\cl MULYAANGO   KWA  4

\p
\v 1 Mwaami Yeesu lwa yamanya Vafarisayo vali vamali khuhulira Yeesu akhola vaandu vanyiikhi khuva veechitswi nu khuvapatisa  khuvirha Yuhaana 
\v 2 (navutswa Yeesu mweene shyiyapatiisa navutswa veechitswi veeve navo vapatiisaanga), 
\v 3 ya lekha Ivuyuta natsya khaandi Kalilaya.
\v 4 Kamutuukhira avirhire haakarhi ha Samaria. 
\v 5 Khu lwayako  yatuukha mu litaala lya Samaria lya laangwa Sikaru hiimbi hu mulimi kwaYakopo yaha Yosefu mwaana weewe.
\v 6 Shisima shya Yakopo shyali haweene yaho.Yeesu yali na jooti khulucheendo lweelwe, ni yiikhala hambeka hi shisima, na inyiinga yeeneyo ni yakheenya khutuukha isaa ikhola tsirhaanu na indala . 
\v 7 Mukhali mu Samaria yiitsa khutaha maatsi:  Yeesu  yamuvoolera, "Mpeekhu  maatsi kwu  khung'wa" 
\v 8 Shichira veechitswi veeve vali vatsiire mu litaala khukula vyukhulya.
\v 9 Na shichira yaka mukhali mu Samaria ya mu voolera, "Kali ndi yiwe Muyahuuti     undeeva khuhe maatsi ku khung'wa,  na yinse ndi mukhali mu Samaria? (Shichira Vayahuuti shivaliikhu ni lisaanga na vasamaria). 
\v 10 Yeesu ya rheevula na mu voolera,"Iwe niiva ulamanya shihaanwa  shya Nyasaaye, khaandi nu wiina wu khuvooleraanga, "Mbeekhu maatsi kwu khung'waa", khani wakhamurheevi naye akhuhe maatsi ki liiva mwooyo."
\v 11 Mukhali woyo yamu voolera, "Mwaami, nikhali shyuli ni indoho yukhutahira, na shisima yishi shiri haasi:Ulanyoola heena maatsi yaka ki liiva mwooyo? 
\v 12 Yiwe uli mukali khuvirha Paapa weerhu Yakopo, ya khuha  shisima yishi, na yangw'aamu mweene, na khaandi vaana veeve,ni mirhuuku chyeechye?'
\v 13 Yeesu yamurheevulira, "Maatsi yaka khu voosi u kangw'eetsa khu,  alaloola vuluhu khaandi: 
\v 14 navutswa  khu voosi ung'waa khu maatsi yaka ka ndimuha  shyalaloola vuluhu khaandi; navutswa maatsi ka ndimuha kalava  muye  isyeeveye ya maatsi kasenukha liiva mwooyo li kha hera mba."
\v 15 Mukhali woyo yamuvoolera, "Mwaami , u mpeekhu maatsi  yaka mbule  khuvakhu khaandi nu vuluhu,  khaandi khuhonjera ni ndiitsa khutaha maatsi yaha". 
\v 16 Yeesu ya mu voolera, "Tsyaa ulaanje musaatsa woowo , na mwiitsi naye  haanu."
\v 17 Mukhali woyo yarheevula na mu voolera, "Shindi nu musaatsa  mba." Yeesu yamu voolera, "U vooli vulahi, "Shindi nu musaatsa mba." 
\v 18 shichira wavakhu na vasaatsa varhaanu.Khaandi khali wa uli naye  lweene yulu shali musaatsa woowo:yaka u vooli kyirikali."
\v 19 Mukhali  wuyu ya mu voolera,"Mwaami ndola uli muporofeeti. 
\v 20 Vaakuuka veerhu vasaalilaanga  khu shikulu yishi, navutswa munye  vayahuuti  muvoolaanga ndi  Yerusalemi nomwo mulahi  mwa vaandu khutukhana  khusaala khu Nyasaaye."
\v 21 Yeesu ya mu voolera, "suuvire mukhali yiwe,isaa yiitsaanga ya mulivula  khusaala khu Paapa mu shikulu yishi, khaandi khali mu Yerhusalemi. 
\v 22 Munye musaala  khu shya mu kha manyi: navutswa khutse khusaala khu shya khwaamanya; shichirha vuhoonyi vurhula khu vayahuuti.
\v 23 Navutswa isaa yiitsaanga, nayo imali khutuukha, ya vaandu vwu khusala mu vwa kyirikali va    la  saala khu Paapa mu Rooho khaandi mu kyirikali:shichira Paapa yenyaanga vaatsana vave  vu khusaala khu  ye. 
\v 24 Nyasaaye ni Rooho, na  vaandu   va  saala khu ye, ka  vatuukhira khusaala mu rooho nu mu kyirikali."
\v 25 Mukhali wooyo ya mu voolera, "Manyi Masiha yiitsaanga (Wooyo wa valaanga Kristo). 
\v 26 Lwa alituukha aliitsa khu khuvoolere viindu vyoosi." Yeesu ya mu voolera, "Inse wa nomoloma niiwe wuyu,  naye."
\v 27 Inyiinga yeene yeyo veechitswi veeve vakalukha.Na vacheenya khu ka yali na voolerhana nu muundu  mukhali, navutswa avulakhu khu vo wa rheeva, "Weenya shiina?' anoho "Ni shiina  shyu   ulomoloma naye?"
\v 28 Khu, mukhali woyo yalekha isyoongo yeeye na kalukha mu litaala, nu khu voolera vaandu, 
\v 29 "Haambi, muloore muundu umbuliire  viindu vyoosi vya ndakholakhu.Uyu a vule khuva naye Kristo, avuli khuva  naye?' 
\v 30 Vaarhula mu litaala niviitsa khu ye.
\v 31 Inyiinga tsana veechitswi veeve va mu voolera, "Rapii ulyi." 
\v 32 Navutswa ya vavoolera,"Ndi ni vyukhulya  vyukhunyanya vya mukhamanya." 
\v 33 Shichira yaka veechitswi veeve va voolerana,"Muundu avulaho umulerheere vyukhulya viindi, aave aleerherwe  noho?
\v 34 Yeesu yavavoolera, "Shyukhulya shyaanje nu khu khola lyeenya lya woyo waanduma; khaanda khu rhweekhitsa mihiinsi chyeechye. 
\v 35 Munye shyu mu ma muvooola, "Chirhikaale myeeri chyiine, khu liichesa lyi tuukhe? Heensa, muvoolera, chyiingulikhu tsyimoni tsyeenyu mu heense mu milimi chyiimali khulava chyituukhuna khu  cheswa! 
\v 36 Muchesi uchesaanga amaa rhuungwa mirhuungu na avuunjeritsaanga vyaachesi shichira liiva mwooyo likhahera mba; voosi mu miitsi nu muchesi  va tuukhe khu  saangalira halala.
\v 37 Khu lwa yako , lyivoola lyavaoolaanga"Muundu mulala amiitsaanga na  wuundi acheesa", ni lya kyiirikali. 
\v 38 Yiinse murhumaanga khutsya khuchesa  mu milimi mwa mwakharhaaka mu. Ni vaandu vaandi vayiitsira mu nu khurhaaka, na munye mwiinjire mu mihiinsi chyaavo."
\v 39 Vasamaria vanyiikhi khurhula mu litaala lyeene yero, va suura mu Yeesu, shichira likhuuva lyu mu khali ya va voola "Amboolere vuli shiindu shyoosi sha  ndakhola." 
\v 40 Khu, lwa vasamaria va tuukha  khuye, va mu voorera amenye navo: na Yeesu yamenya khuyo matukhu kaviri.
\v 41 Vaandu vaandi vanyiikhi va suuvira lyi khuuva lyeelye. 
\v 42 Ni va voolera mukhali woyo, "Shyu khu shisuuvira shichira makhuuva ku khuvoolere: navutswa shichira khutse veene khu mali khuhulira, khaandi  khu manyi lyiikali  uyu naye muhonyi wa vaandu mushivala."
\v 43 Matukhu kaviri ni ka khavirha, Yeesu ya rhula Samaria weene yeyo  nu khutsya Kalilaya. 
\v 44 Shichira Yeesu mweene yali  ya voola, "Muporofeeti  shyanyala khu heerwa luyali  na vaandu vwu mu shivala shyeeshye taawe". 
\v 45 Lwa ya tuukha mu Kalilaya, vakalilaya va muvuchiirira nu vuyaansi, shichira vaaloola viindu vyoosi vya ya khola mu Yerhusalemi inyiinga yi lyilya lya  Pasaka: shichira khali vo veene vali vatsiire iweene yeyo mu lilya lyeeneyero.
\v 46 Yeesu ya kalukha mu  liitaala lya Kaana lili mu lusomo lwa Kalilaya, mwa yali ni ya kalukhanyinyeekhu maatsi khu kwa iwaiini. Khwaliho nu mukhoongo mulala wu mwaana weewe muyayi yali na lwaalaanga, mu litaala lya Kapenamu. 
\v 47 Lwa yahulira Yeesu yiitsi Kalilaya khurhula Yudeya, ya tsya khuye na muvoolera atsyi mulitaala lya Kapenamu khu muhoonyinya mwaana weewe wali mulwaale nali hiimbi khukhutsa.
\v 48 Yeesu ya mu voolera, "Munye nu mukhalooli vilolekhitso ni vyukhucheenyinya shyu munyala khusuuvira taawe." 
\v 49 Muundu mweene woyo ya muvoolera, "Mwaami haamba khutsi niiwe mwaana waanje na shiri khu khutsa." 
\v 50 Yeesu yamuvoolera, "Yiwe tsya, mwaana woowo ali mwooyo."Muundu wooyo ya suuvira  liikhuuva lya Yeesu ya mu voolera, na rhulaho.
\v 51 Naye lwa yali nali khu injira na kholomokhaanga, ya  vukana na varhumikhi veeve, ni va mu voolera muyayi woowo amanyi alahona. 
\v 52 Naye ya va rheeva  inyiinga shina ya arhaangi khu soosa.Navo vamu voolera, "Mukoloova, isaa ikhola saa saba nalwo lwa lukhutsu lwu murheengo lumulekhi."
\v 53 Ise mwaana mweene woyo yamanya  nayo isaa ya Yeesu ya mu voolera, "Mwaana woowo uhoni".  Yee mweene na vaandu voosi vyi insu yeeye vasuuvira. 
\v 54 Yishi  shyali shilolekhitso shya khaviri shya Yeesu yakhola inyiinga ya yali ni yakharhula mulusomo lwa Yudeya khutsya mu lusomo lwa Kalilaya.
\c 5
\cl MULYAANGO  KWA  5

\p
\v 1 V1Matukhu mati ni ka khavirha, lya liho liilya lya Vayahuuti, Yeesu yatikuulukha khutsya Yerhusalemi. 
\v 2 Mu Yerhusalemi khuliho ni litavalya lili hiimbi ni shirhivwa shya makoondi, shilaaangangwa mu lu  heebrania, Petsesita, lili khu voola mikurhu chyiirhaanu. 
\v 3 Vaandu vanyiikhi vali vakona khu mikurhu  tsana, shituma shikali shya valwaale, vavekhu, valeema,  na vafwookoya.[ Ni valiindiriraanga maatsi kanuuywe]. 
\v 4 Shichira tsinyiinga tsinyiinga tsyaliho tsi ingerosi yiikhaanga  khu litavalya khutuuvula maatsi, na woyo wiikhaanga khurhaanga, ya hona vulwaale vweevwe vwoosi.
\v 5 Ya liho muundu mulala yali mu vutekharhanu vweevwe khu lwi mihiika makhomi kavaka na munaane . 
\v 6 Yeesu ya mu loola ni yakona   namanya yali ndyo matukhu manyiikhi, ya mu voolera, "Weenya ukholwe mulamu?"
\v 7 Muundu mulwaale mweene woyo ya muvoolera, "Mwaami, mbulakhu  muundu unyala khumbiikha mu litavalya inyiinga ya maatsi  katuuvukhaanga.Muundu wuundi yiinjirhamu imberi waanje." 
\v 8 Yeesu yamu voolera, "Siinjira uvukule shiseero  shyooshyo nu khutysa."
\v 9 Khaandi naho naho muundu yali ni yalwaala mweene woyo yahona, navukula shiseero shye nu khucheenda.Makhuuva yako kakholekha khu litukhu lyi Lisaapaato.
\v 10 Khu lwayako vimiriri va vayahuuti vavoolera muundu yali na honyiinywee, "Liitukhu linu ni lyi lisaapato.Malako keerhu shikavuchiriraanga khuchiinga shiseero shyooshyo taawe." 
\v 11 Muundu umbonyinye amboolere, "Vuukula shiseero shyooshyo, ucheende."
\v 12 Vamu rheeva, "Nu wina wakhuvoolera, "Vukula shiseero shyooshyo ucheende ?" 
\v 13 Navutswa  muundu wali na honyinywee, shiyali na manyi muundu wamuhonyinya shichira Yeesu yarhulaho mu vyivisu khurhula mu  shituma shikali shyaliho.
\v 14 Inyuma wa yaka Yeesu yamunyoola mu Liteembeeri na mu voolera, "Heensa, umali khuhonyinywa nuunundi! ukhakhola vwooni khaandi, khu shiindu shitaamaanu shiindi shivule khukhukwiirha." 
\v 15 Muundu mweene woyo ya rhulaho natsya khuvoolera vimiriri va vayahuuti ndi Yeesu naye wali na mu honyinye.
\v 16 Vimiriri va vayahuuti varhaanga khutaambitsa Yeesu, shichira yakhola shikholwa shyeeneyesho khu liitukhu li  Lisaapaato. 
\v 17 Yeesu yava voolera,"Paapa waanje yamenya vuli khase khoosi na yiinsilaanga khali khutuukha lweene yulu; khali na yiinse mbiitsilaanga khaandi." 
\v 18 Shichira yaka vayahuuti vamuhiima ni lyeenya lyu khu mwiirha , shikali shichira yamunaka malako ki liitukhu lilisaapaato koonyene taawe, nikhali  khaandi  yalaanga Nyasaaye Paapa weewe, nu khwiikhola mweene alekhana na Nyasaaye.
\v 19 Shichira yaka Yeesu yarhevula na va voolera, "Kyirikali , kyirikali muvoolera, Mwaana avulakhu vunyali vwu khukhola shiindu shyoosi khuvrhila khu tsingulu tsyeetsye mweene; navutswa anyala khukhola shiindu shyaalolaanga Paapa weewe na kholaanga shyoonyene; shichira vuli shiindu shyoosi shya Paapa akholaanga nashyo khaandi shyu Mwaana akholaanga. 
\v 20 Paapa yayaansa Mwaana, khaandi amu manyinyaanga khali viindu vikali vyeene vyu khukhola khuvira yivyi, khu voosi muliva ni liicheenya.
\v 21 Khuli Paapa yisimukukhitsaanga vaandu vakhutsa khurhula mu liikutsa, nu khuvaha liiva mwooyo , khaandi ni ndyo Mwaana aheetsaanga vaandu va yaansitswaanga navo liiva mwooyo. 
\v 22 Paapa shya khalachiraanga muundu  woosi mba;  navutswa yaha Mwaana weewe vunyali vwoosi vu khukhalachira vaandu, 
\v 23 khu voosi vahe Mwaana luyali, mu injira indala yeene khuli vaheetsaanga Paapa luyali.Muundu wambakhanaanga khuha Mwaana luyali, shyaheetsaanga Paapa wa murhuma luyali taawe.
\v 24 "Muvooleraaanga kyirikali, ndi muundu uhuliraanga likhuuva lyaanje, khaandi asuuvira mu woyo wanduma, ali ni liiva mwooyo lyi mihika ni mihika.Muundu khuli mweene woyo, shyaliitsa khu khalachirwa taawe; navutswa  ya rhula muliikhutsa nu khwiinjira mu  liiva  mwooyo.
\v 25 Kyirikali kyirikali muvoolera, inyiinga yiitsaanga, na nayo yiyi, lwa  vaandu vakhutsa valiitsa khuhulira mwooyo kwu Mwaana wa Nyassaye, na yavo valihulira valiitsa khutsiiririra  khuva mwooyo.
\v 26 Khuli Paapa ali ni liivamwooyo muye mweene khaandi ni ndyo yaloomba Mwaana weewe khuva ni liiva mwooyo muye mweene, 
\v 27 Paapa yaha Mwaana vunyali vwu khukhalachira vaandu, shichira naye Mwaana wu Muundu.
\v 28 Mukhacheenyi khu makhuuva yaka, shichira inyiinga iliitsa khutuukha lwa vaandu vakhutsa muviliindwa  voosi, valiitsa khuhulira mwooyo kweekwe 
\v 29 nu khurhula mu viliindwa vyaavo:yavo valiiva  vakhola malahi, valiitsa khwiisimukukha  khurhula mu liikhutsa khaandi  vatsiiririre khuva mwooyo. Navutswa yavo viitsa vave ni vakhola  vwooni, valiitsa khwiisimukhukha  khurhula mu likhutsa vakhalachirwe.
\v 30 "Mbulakhu shya nyala khukhola inse mweene khuvirhira  khu vunyali vwaanje.Khalachiraanga vaandu khuloondekhana khuli Paapa amboleraanga,Khalachiraanga vaandu mu injira yu vuluunji, shichira shinjeritsaanga khukhola vularriri vwaanje; navutswa vulariri vwa Uyu wantuma yenyaanga. 
\v 31 Niiva nyala khuhaana vushahidi khuloondekhaana khwiinse mweene, vushahidi vwaanje shyuvuli vwa kyirikali. 
\v 32 Navutswa khuliho nu wuundi umbaniraanga vushahidi; khaandi ndi ni liimanya ndi avoolaanga ka kyirikali khu loondekhana khu inse.
\v 33 Warhuma liikhuuva khu Yuhaana, naye na haana vushahidi khu loondekhana khu ka kyrikali. 
\v 34 navutswa inse shi mbuchiriraanga khunyola vushahidi khurhula khu vaandu; navutswa mboolaanga makhuuva yaka khu mu honyinywe. 
\v 35 Yuhaana yali khuli itaaha yakhaanga, ni kholitsaanga vulavu, khaandi mwa saangaalira mu vulavu vweevwe khu matukhu ma tiitiiti.
\v 36 Navutswa vushahidi vwa ndi navwo khu yinse mweene, nu vwu vunyali muno khuvirha  vwa Yuhaana; shichira mihiinsi milahi  mweere chya Paapa yaamba khu maliikhitsa, mihiinsi tsana chya kholaanga chyihaanaanga vushahidi ha vulavu ndi ni Paapa naye waanduma. 
\v 37 TPaapa yanduma naye uhaanaanga  Mweene vushahidi khu yiinse.Mushiri khu hulirakhu mwooyo kweekwe anoho khulolakhu khuli a sasaanga khali ha tiitiiti heene; 
\v 38 khaandi  likhuuva lyeelye shilimenya khu  mu myooyo chyeenyu taawe; shichira mwayambakhana khu suuvira mu woyo wa yarhuma.
\v 39 Munye  mukhaviritsa nu khu sooma  vuli shiindu mu mahaandiiko matakatiifu, nu mukanakanaanga khunyoola mu liiva mwooyo li kha hera mba; na Mahaandiko Matakatiifu tsana nako kahaanaanga vushahidi khu yiinse, 
\v 40 navutswa khali ndyo, mwayambakhana khwiitsa khu yiinse mweene, khu munyole liiva mwooyo.
\v 41 Shindeenya vaandu khumba vukhumi mba, 
\v 42 navutswa  ndamanya khuli lwa muli.Khali ndamanya shyumwayaansa Nyasaaye mu myooyo chyeenyu taawe.
\v 43 Inse ndiitsa khuvirhira mu vunyali vwa Paapa waanje; navutswa mwa nyambakhana khunsinjiritsa.Niiva muundu wuundi anyala kwiitsa khuvirhira mu vunyali vweevwe mweeene; naye wa mu nyala khuvuchirira. 
\v 44 Munyala khu suuvira mu injira shina, niiva munyala khweenya vaandu  va mwiitsoominye, navutswa shyu mucheelitsaanga khunyoola liitsoominywa khurhula khu Nyasaaye woonyenye taawe?
\v 45 Mukhava ni inganakani ndi niinse wa ni muyaale khu Paapa.Muusa naye wiitsa amuyaale shichira naye wa mwaviikhamu lisuuviritsa lyeenyu. 
\v 46 Niiva ni kyirikali mwali nu mwa suuvira Muusa, mwa khaasuuvire inse, shichira Muusa yahaandiika  makhuuva khuloondekhana khu yiinse. 
\v 47 Navutswa niiva mwayambakhana khu suuvira, mu ka yahaandiika, munyala khusuuvira mu injira shina makhuuva kaanje?"
\c 6
\cl MULYAANGO   KWA  6

\p
\v 1 Matukhu ma tiitiiti ni ka  khavirha, Yeesu ya rhula natsya injerekha wi inyaansa ya Kalilaya, nayo khaandi  ilaangwa inyaansa ya Tiperia. 
\v 2 Shituma shikali shya vaandu shya muloonda, shichira vali ni valooli vilolekhitso vyeeveye, khuli yali na honyinye vaandu valwaale. 
\v 3 Yeesu ya  tiikulukha khu shikulu, ni yikhala haasi na veechitswi veeve.
\v 4 ( Litukhu lyi Lipaasaka, lilya lya vayahuuti lyaali  lili hiimbi khutuukha.) 
\v 5 Lwa Yeesu ya heensa naloola shituuma shya vaandu vanyiikhi , niviitsaanga ha yali nali , yamu rheeva Filipu, "Khukuula  ndiina mikati chya vaandu yava voosi vanyala khulya?" 
\v 6 (Navutswa Yeesu yacheeritsa Filipu; shichira ye mweene yali na manyi shiindu shyayali  na tsitsaanga khukhola.)
\v 7 Filipu ya rheevula, "Tsirupya  tsi tsidinari tsimia tsiviri, shi tsinyala khukuula mikati chya vaandu yava khusuchira voosi  taawe!" 
\v 8 Mulala khu veechitswi veeve walaangangwa Andereya, nali amwaavo Simoni Peetero, yavoolera Yeesu , 
\v 9 "Mwaana wi shiyayi ali hanu ni mikati chirhaanu ni tsisuutsi tsiviri, navutswa vaandu yava ni vanyiikhi shivanyala khusuchira taawe."
\v 10 Yeesu yavavoolera,  veechitswi veeve,    "Vooleri vaandu viikhae haasi." Havuundu heene yaho hali ni shikuurhi shinyiikhi.Khu lwayako, vaandu vasaatsa veenyene  vikhalaho, voosi tsiheelefu tsirhaanu. 
\v 11 Yeesu ya vukula mukati, na saanditsa Nyasaaye, khaandi na kavulirha vaandu vali ni vikhaaleho; khaandi ya khola ndyo malala meere khu tsiisuutsi; ma vaandu ni vakavulilwa mu vunyiikhi khuli venyaanga. 
\v 12 Lwa viikura, ni vakhalya, Yeesu ya voolera veechitswi veeve, "Vunjeeritsi matonye kyi shyukhulya shirhikale, khu khuvule khukoritsakhu shiindu shyoosi."
\v 13 Veechitswi veeve va vunjeeritsa matonye kyi mikati chyali ni chyirhikale ni chitsula mu mihiinda likhomi na chyiviri, vaandu ni vakhamala khulya. 
\v 14 Lwa vaandu valoora shilolekhitso shya Yeesu yali na kholi vavoola, "Ni kyirikali, uyu naye muporofeti  wenyekhaanga ave ni  yiitsa mu shivala." 
\v 15 Lwa yeesu yamanya vaandu veene yavo venyaanga khwiitsa khu muvukula khu tsingulu khumwaamihitsa, yiilukha natsya mu vikulu, wanyala khuvayo woonyene.
\v 16 Lwa halukoloova hatuukha , veechitswi va Yeesu vakholomokha  ni vatuukha khu inyaansa. 
\v 17 Viinjira mu lyaarho,  kwaambukha inyaansa  khukalukha mu litaala lya  Kapenamu.Vutukhu vwatuukha, navutswa Yeeus yali naashiri khukalukha khuvo. 
\v 18 Imbuutsa inditoho yahuutsaanga , maatsi nikarhaanga khuhirhikana mu inyaansa.
\v 19 Lwa veechitswi va Yeesu val vakhisuundakhu tsikilomita tsirhaanu anoho sita, valoola Yeesu.Yeesu yali na cheendaanga khu maatsi kyi inyaansa nali hiimbi khutuukha khu lyaarho.Veechitswi vali nu vurhii. 
\v 20 Navutswa Yeesu yavavoolera, "Niinse, mukharhii mba." 
\v 21 Shichira yaka veenya khu mu vukula yiinjire  mu lyaarho, nah naho  lyaarho lyatuukha khulujiinga lwi shivala shyavatsitsaayo.
\v 22 Mukaamba kwa loondakhu, vaandu vali ni varhikaare khulujereka lwa vurhulayo, varhikala ni vasiinjire haluveka lwi inyaansa, vamanya  ni lyaarho lilala lya veechitswi vatsiirhamu na Yeesu yarhikala vuchira khuniinamu, khu veechitswi vali ni varhuliho  voonyene. 
\v 23 Malala khu maarho kali ni karhuli Tiberia kiitsa, ni kasiinjira hiimbi hi stituma shya vaandu vali nivalyilyireenje mikati chyu Mwaami Yeesu yalina saanditseenge.
\v 24 Lwa shituma shyaloola  ndi yeesu  anoho veechitswi veeve vavulaho, viinjira mu maarho keene yako; ni vatsya khukhaava Yeesu mu litaala lya Kapenamu. 
\v 25 Lwa vaandu va mu nyoola Yeesu nali khu luveka luundi lwi inyaansa, va mu rheeva, "Mweechitsi, ni saa shina ya  utuukhi hanu?'
\v 26 Yeesu yavarheevulira, "Muvoolera kyirikali ,kyirikali, shikali   mukhaava shichira mwaloola   vilolekhitso taawe, navutswa shichira mwalya mikati  nu mwiikurha. 
\v 27 Mukhakholi mihiinsi khu lu khunyoola shyukhulya shyoonekhaanga taawe, navutswa mukhole mihiinsi  khu lu khunyoola shyuukhulya shihanaanga vulamu vwi mihika ni mihika.Yiishi nashyo shyuukhulya shyu Mwaana wu Muundu amuha munye , shichira Nyasaaye, uli Paapa, yatuuya khuye muhuuri kweekwe khumanyinya ndi yamuyaansa."
\v 28 Nalwo lwa vaandu veene yavo, varheeva Yeesu,  "Shina shya khunyala khukhola,khu khutsyanyinye khukhola mihiinsi chya Nyasaaye? 
\v 29 Yeesu yavarheevulira, "Mihiinsi chya Nyasaaye yenya mukhole, nu khu mu  suuvira  mu woyo wa yarhuma."
\v 30 Vamurheeva, "Ni shilolehitso shina shyu unyala khukhola , shya khulolakhu khutuukhe khu suuvira mu yiiwe. Ni muhiinsi shina kwu ukhola? 
\v 31 Vaakuuka veerhu valya shyukhulya shyilangwangwa maana, lwa vamenyaanga mu shyangalangwe, khuli Mahaandiiko Matakatiifu kavoolaanga,"Yavaha mukati kwa valya khurhula mwikulu."
\v 32 Yeesu yavavoolera, Muvoolera kyirikali, kyirikali,  shyali ni Muusa yamuha mikati khurhula mwiikulu taawe; navutswa Paapa waanje naye  umuheensaanga mukati  kwa tooto khurhul mwikulu. 
\v 33 Mukati kwa Nysaaye ahanaanga  ni woyo warhula mwikulu   khaandi ahaanaaanga vulamu   khu vaandu mu shivala." 
\v 34 Vaavoolera Yeesu, "Mwaami, umenye nu khuheensaanga shya khase  khoosi mukati kweene yoko."
\v 35 Yeesu yavavoolera," Niinse mukati, kuhaanaanga  vulamu. Muundu  yiitsa khwiinse, shyanyala khuhulira insala taawe.Muundu yiitsa khu suuvira mu yiinse, shya nyala khuhulira vuluhu taawe. 
\v 36 Navutswa ndamuvoolera ndi, mumali khundoola yinse, ni khali shyu munyala khu suuvira  taawe. 
\v 37 Vuli muundu woosi wa Paapa   waanje  amba, aliitsa khu yiinse , shinyala khu mu khuunga taawe;
\v 38 Shichira shindarhula mwikulu khwiitsa khu shivala khukhola vulariri vwaanje, navutswa khukhola vulariri vwa Uyu wanduma. 
\v 39 Vulariri  vwa Nyasaaye wa nduma vuli ndi mbule khukorhitsakhu khali mmulala  khu yaavo voosi  vayaamba; navutswa  ni ndakhisimukukhitsa  voosi  khurhula mu  likhutsa khu litukhu lyi shiheri. 
\v 40 Yuvwu novwo vulaaliri vwa Paapa waanje, ndi khu voosi ulolaanga Mwaana khaandi nu khusuuvira mu ye, anyoole liiva mwooyo li khahera mba, khu ndiri musimukukhitsa khurhula mu likhutsa khu litukhu lyi shiheri."
\v 41 Nalwo lwa Vayahuuti varhaangakhung'uung'uuna, shichira Yeesu yali na vooli "Niinse mukati kwarhula mwikulu." 
\v 42 Khu lwa yako, varheevana veene khu veene, "Shikali katooto ndi uyu ni Yeesu, mwaana wa Yosefu, muundu wa khwaamanya  isee  weewe na maama weewe? Anyala  ndina khu khuvoolera,"Ndiitsa haasi khurhula mwikulu?"
\v 43 Yeesu yavarheevulira, "Leekhi khu nug'uung'uuna munye veene. 
\v 44 Muundu avulakhuho unyala  khwitsa khu inse, Paapa wanduma na kha muleerhi khwi  inse; khaandi niinse wiitsa khu mwisimukukhitsa khurhula mu likhutsa khu litukhu lyu khumalirikha. 
\v 45 Vaporofeeti vahaandiika, "Vaandu voosi valiitsa khweechitswa na Nyasaaye.Vuli muundu woosi uhuliraanga likhuuva lya Paapa khaandi yeeka khurhula khuye, naye wiitsaanga khu inse.
\v 46 Avulakhuho muundu woosi waloola Paapa, navutswa woyo warhula  khu Nyasaaye; naye woonyene waloola Paapa. 
\v 47 Kyirikali, kyirikali muvooleraanga,:Muundu usuuviraanga naye uli ni liiva mwooyo lyi mihika ni mihika.
\v 48 Niinse mukati kuhaanaanga liiva mwooyo lyi kha hera mba. 
\v 49 Vaakuuka veenyu valya shyukhulya shya   maana, lwa vamenyaanga mu shyangalaangwe, navutswa khali ndyo vakhutsa.
\v 50 Navutswa yuku nokwo mukati kwa rhula mwikulu, khu muundu ukulyaakhu avule khu khutsa. 
\v 51 Niinse mukati kuli mwooyo kwarhula mwikulu.Niiva muundu aliitsa khukulyaakhu mukati yuku, aliitsa khumenya ni liiva mwooyo mihika ni mihika.Mukati kwa mbaanaanga shichira liiva mwooyo lya vaandu mu shivaala, nu muviri kwaanje."
\v 52 Khu lwayako Vayahuuti varhaanga khu haangalitsana veene khu veene ni vavoola, "Muundu uyu anyala khukhuha munjira shina inyama yu muviri kweekwe khukulyi?" 
\v 53 Yeesu yavavoolera, "Kyirikali, kyirikali, nu mukhaliire inyama yu muviri kwu Mwaana  wu Muundu  nu khung'waakhu masahi keeke, shyu mulava ni liiva mwooyo mu munye.
\v 54 Muundu woosi ulyaakhu inyama yu muviri kwaanje nu khung'waakhu masahi kaanje ali ni liiva mwooyo lyi mihika ni mihika, khaandi ndiitsa khu musimukukhitsa khurhula mu likhutsa khu litukhu lyu khumalilikha. 
\v 55 Muviri kwaanje ni shyukhulya shya kyirikali khaandi masahi kaanje ni shyukhung'waa shya kyirikali. 
\v 56 Muundu uliitsaanga muviri kwaanje nu khung'waa masahi kaanje, alatsyanyinya khu menya mu inse na inse ndamenya muye.
\v 57 Khuli Paapa ali mwooyo yanduma, khaandi ndi mwooyo shichira Paapa, khu muundu ulyaakhu inse, alatysaanyinya khuva mwooyo shichira inse. 
\v 58 Yukwu nokwo mukati kwarhula mwikulu khwiitsa haasi hanu,Shyukuli khuli mukati kwa vaakuuka veenyu valya ma ni vakhutsa taawe; navutswa muundu uliitsa khulyaakhu mukati yuku, alatysaanyinya khuva mwooyo mihika ni mihika." 
\v 59 Yeesu yavoola likhuuva lyeene yero, ni yeechitsaanga mu lisinakoochi lili mu litaala lya Kapenamu.
\v 60 Lwa valala khu veechitswi va Yeesu vahulira na voolaanga yaka, vavoola, "Yili ni lyeechitso liitinyu muno, Nu wiina unyala khulihulira?' 
\v 61 Navutswa lwa Yeesu yamanya mu mwooyo kweekwe ndi veechitswi veeve vimonyaanga khu liivoola yiri, yavarheeva, "Kaa mbooli kanyala khuva kamunyakhitsaanga mu myooyo?
\v 62 Khu lwa yako, kaliitsa khuva karina lwa muliloola Mwaana wu Muundu na kalukhaanga mwikulu mwa ya menyaanga? 
\v 63 Rooho naye uhaanaanga liiva mwooyo; tsingulu tsyu muviri tsivula vukhoonyi vwoosi.Makhuuva ka muvoolere, ni Rooho khaandi kali  liiva mwooyo.
\v 64 Navutswa  khali ndyo, vaandu valala vali mu munye va kha suuviraanga taawe.'Yeesu yali ya manya khurhula mu lirhaanga muundu uliitsa khu mutsaama. 
\v 65 Yeesu ya tsitsachirira khu va voolera, "Yishi nashyo shivune shichiraanga ni mu voolera ndi muundu avulakhuho unyala khwiitsa khwiinse, ni yakharhumwa na Paapa."
\v 66 Khurhula inyiinga yeene yeyo, valala khu veechitswi va Yeesu  va kalukha inyuma ni vambakhana khucheenda naye. 
\v 67 Yeesu yarheeva veechitswi veeve vali likhomi na vaviri, "Na munye shyumweenya  khu  ndekha  ta, nu mweenye?" 
\v 68 Simoni Petero yamurheevulira,  "Mwaami, nu wina wuundi wa khutsyaakhu? Yiiwe uli na makhuuva kyi liiva mwooyo likha hera mba, 
\v 69 na khwamala khukhusuuvira nu khumanya ndi uli Kristo  Mutakatiifu wa Nyasaaye."
\v 70 Yeesu yavavolera,"Shindamurhovola munye voosi lihomi na va viri, navutswa khali ndyo, mulala mu munye wakwa Shetaani?" 
\v 71 Yeesu ya lomolomaanga makhuuva khu loondekhana khu Yuuda mwaana wa Simoni  Isikarioti, shichira naye wali na tsitsaanga khu mu tsaama Yeesu, naye nali mulala khu yavo likhomi na va viri.
\c 7
\cl MULYAANGO    KWA   7

\p
\v 1 Inyuma  wa makhuva yaka, Yeesu yacheenda cheenda mu lusomo   lwa Kalilaya, shiyenya khutsya  mu lusomo lwa Yudeya; shichira  vimiriri va vayahuuti vali vakhava  khuli  khumwiira. 
\v 2 Litukhu lyi lyilya lyu khuumbakha matiiri  lya vayahuuti lyaali liri hiimbi.
\v 3 Vamwaavo veeve vamuvoolera, rhula hanu utsi Ivuyuta, khu veechitswi voovo vatukhe khuloola mihiinsi chya ukholaanga. 
\v 4 Shichira avula khuho muundu  ukhoola shiindu shyoosi mbwiivisu, na mweene yeenya khumanyikhana havulavu. Niiva ukhoola viindu yivi, wiloolekhitse khu shivala .
\v 5 Shichira khali vamwaavo veeve  shivasuuvira khu muye taawe. 
\v 6 Yeesu yamanya na vavoolera, inyiinga yaanje ishiri khutuukha : navutswa inyiinga yenyu iliho vuli khase khoosi. 
\v 7 Munye vaandu vwu mushivala  vaandu shivanyala khumuhiima, navutswa inse  vambiimaanga shichira  inse ndolekhitsa mihiinsi chya  vakholaanga ni  vwooni.
\v 8 Munye tsii mu mulukha kweene   yuku, inse shindatikhuulukha  khutsyaamu taawe, shichira inyiinga yaanje ishiri khutuukha. 
\v 9 Lwa Yeesu yali ni yakhavavoolera makhuuva yaka, yarikala mulusomo lwa Kalilaya.
\v 10 Navutswa lwa vamwaavo veeve vali ni vamali khutsya khu mulukha kwa matiiri , naye khaandi yavaloonda .Shiyiloolekhitsa, navutswa khuli mwiivisu, 
\v 11 Vimiriri va vayahuuti  vamukhava Yeesu muvucheni vweene  yovo, nivarheeva, "Ali heena?"
\v 12 Khaandi khwali ni ling'uung'uuna hakarhi mu vaandu shichira yee; shichira vaandi vavoola nu muundu mulahi, na vaandi vavoola awa; Navutswa akaata vaandu. 
\v 13 Khali ndyo shiyaliho nu muundu yalomoloma havulavu khulooondekhana naye shichira varhya vimiriri va Vayahuuti.
\v 14 
\v 15 Na vimiriri va vayahuuti nivacheenya , ni vavoola" Muundu wuyu yamanya ndi manyiikhi ni tsindukurha na shiyatsisoomera taawe?" 
\v 16 Yeesu yavarheevulira na voola, "Meechitso kaanje , shikali kaanje, navutswa ni keeke woyo waanduma.
\v 17 Niiva muundu woosi yenyaanga khukhola vulaliri vwa Nyasaaye , alamanya khuloondekhana na meechitso yaka ni ka Nyasaaye anoho nomolomaanga kaanje mweene. 
\v 18 Woyo ulomolomaanga shichira ye mweene yiyenyeraanga vukhumi vweevwe mweene; navutswa woyo akhaava vukhumi vwa woyo wamurhuma, mweene woyo nu wa ka tooto, khaandi shyalikhu nu vwoonekhu muye taawe.
\v 19 Muusa shiyamuha malako? na avula khu ho khali mulala khumunye aliindaanga malako! Khulwayako  shichira shina mukhavaa khunsirha? 
\v 20 Shituma shya vaandu vamurheevulira ni vavoola, "Yiwe uli ni litiimoni: ni wina ukhavaanga khukhwirha?
\v 21 Yeesu yarheevula na vavoolera, yinse kholi muhiinsi mulala, na munye voosi kumucheenyinye. 
\v 22 Khulwayko Muusa yavaha shyishyevo (shikali shichira ni shya Muusa, navutswa ni shya vaakuuka) Na munye khu litukhu lyi Lisaabaato mushevelamu muundu.
\v 23 Niiva mwaana anyala khushevwa khulitukhu li lisaapaato, khuloomba lilako lya Muusa livule khutong'olwa,  shichira shina muli nuvurhima khuyinse lwa mbonyinye muundu mu litukhu lyi lisaapaato? 
\v 24 Mukhakhalaki khuli lwa mulolaanga, navutswa mukhalake likhalaka lyuvulunji."
\v 25 Valala khu vaandu varhula Yerusalemi varheeva,"Shyali wuyu naye wavakhava viirhe? 
\v 26 Loolikhu, alomooloma  vutswa ni shiviko, na shiva   muvoolerakhu shiindu; vimiriri va manyi likali wuyu ni Kristo mweene? 
\v 27 Navutswa khumanyi wuyu warhulaanga; Lwa Kristo na yiitse, avula khu ho muundu aliitsa khumanya warhulaanga."
\v 28 Yeesu yamanya nahaansukha  nu khweechitsa muliteembeeri, navoola " voosi mwamanya yinse, khaandi mwamanya wa ndulaanga; na shindiitsa shichira  yinse mweene , navutswa woyo  yanduma ni watooto, wa mu khamanyi. 
\v 29 Navutswa inse ndamumanya shichira ndarhula khuye, naye yanduma."
\v 30 Venya khumuchimira, navutswa avulakhu ho  muundu yaviikha mukhono kweekwe khuye, shichira inyiinga yeeye yali ni shiri khutuukha. 
\v 31 Khaandi vaandu vanyiikhi vali mushituma va mu  suuvira, ni vavoola "Lwa Kristo aliitsa khwiitsa , yiitsa akhole vilolekhitso vinyiikhi khuvira vyu muundu wuyu akholi? 
\v 32 Vafarisayo vahulira vaandu ni vang'uung'uuna vindu yivi shichira ye; khaandi vafarisayo na vasalisi vakali varhuma vasikali  vwu mwiiteembeeri va  mukumirhe.
\v 33 Yeesu yamanya na vavoolera, khu inyiinga intiitiiti  ndi na munye , khaandi manya ngalukhe khu woyo yanduma. 
\v 34 Muliitsa khu khaava, na shimulakhanyole  taawe .Khaandi shimunyala khwiitsa  yiweene yeyo taawe."
\v 35 Vayahuuti  vamanya  ni vavoola veene khu veene, amanya atsi heena hakhuvula khumunyola? Alatsya mu vaandu va  salaana mu  mataala kyivukuriki, khaandi khuveechitsa vakuriki? 
\v 36 Yiri ni livoola lya lukanu shina lya avooli, ndi muliitsa khumukhaava,  na shyu muli  munyoola taawe; khaandi    heene  yaho shimunyala khwiitsaho taawe?"
\v 37 Mulitukhu lyukhumalilikha khaandi likali lyeene lyu vucheni, Yeesu yasiinjira, na hantsukha,naavoola, muundu woosi, uli  nu vuluhu, lekhi yiitse khuyinse, khaandi ang'wi. 
\v 38 "Woyo usuuvira mu  inse, khuloondekhana khuli Maandiko Matakatiifu kavoolaanga, muunda mweemwe mulasenukhamu  michera chya maatsi kyi liiva mwooyo".
\v 39 Navutswa yavoola yaka khu Rooho Mutakatiifu, wa yavo vasuuvira muye valinyoola; shichira Rooho Mutakatiifu yali nashiri khuhanwa, shichira Yeesu yali nashiri khukhuminywa.
\v 40 Khu lwayako vaandu vanyiikhi, lwavahulira livoola yili, "Kyirikali wuyu naye Muporofeeti". 
\v 41 Vaandi vavoola, uyu naye Kristo, navutswa valala vavoola," Kristo shaliitsa khurhula mu litaala lya  Kalilaya  taawe? 
\v 42 Mahaandiiko  Matakatiifu shikavoolaanga, Kristo aliitsa khurhula mu luvamba lwa Daudi, khaandi  mu litaala lya Betselehemu, mwa Daudi  yamenyaamu?"
\v 43 Khu lwayako khwali ni lyaavukhana mu  vaandu shichira Yeesu. 
\v 44 Valala muvo venya khumuchimira, navutswa avula  khuho muundu yatiira mukhono kweekwe  khuye.
\v 45 Lwa vasikali vu khuliinda liteembeeri vakalukha, khu vasaalisi vakali na vafarisayo; nivavarheeva,  shichira shina muvuli khu  muleera ? 
\v 46 Vasikali vavarheevulirha ,"shyukhuli nu muundu unyala khulomoloma khuli muundu wuyu. "
\v 47 Vafarisayo vavarheevulira," munye khaandi mukaatiirwe? 
\v 48 Haliho nu mwimiriri anoho mufarisayo asuuvire muye? 
\v 49 Navutswa shituma shya vaandu yava vakha manyi malako  ni valaamwa."
\v 50 Mulala khu vafarisayo, yali naliho wavalaanga Nikodemo, yavavolera , 
\v 51 Lilako likhalachirakhu muundu  woosi vuchira khumuhulikhitsa, khaandi khumanya ka kholaanga? 
\v 52 Vamurheevulira , nivavoola,  yiwe khaandi nu mu  kalilaya? Khaviritsa  mu  Mahaandiiko Matakatiifu  uloole vulahi vweene, ulanyoola   muporofeeti shyaanyala khurhula mu kalilaya taawe.
\v 53 Na vuli muundu yarhulaho na loonda injira yeeye, khutsya ingo weewe.
\c 8
\cl MULYAANGO   KWA   8

\p
\v 1 Yeesu yaatsya mushikulu shya Mitseituni. 
\v 2 khaandi mukamba  kwa  loondakhu  mu mavweevwe yaatsya khaandi mu liteembeeri , vaandu voosi viitsa khuye ,niyiikhala haasi narhaanga khuveechitsa. 
\v 3 Vang'ooti na vafarisayo vamulerera mukhali wa vaanyoola na heyaanga .khaandi vamuviikha hakarhi hii shituma .
\v 4 Vamuvoolera, mweechitsi  "Mukhali wuyu anyoolekhe muvuheeyi, mushikhoolwa sheene." 
\v 5 Khuloondekhana mu malako keerhu ka Muusa yaakhuha, vaandu khuli yaava vatuukhana valaswee naa machina:navuutswa yiwe uvoola ndiina? 
\v 6 Yaka vavoola shichira khumuchelitsa, vatuukhe khunyoola khuli vamuyala; naavutwsa Yeesu yiinama haasi, nang'oota mulukushi nishitere shyeeshye khuli shyahulilaanga ni vavoolanga.
\v 7 Khu lwa vaatsiririra khu murheeva, yachiingula murwi , navavoolera, woyo avula vwooni  khu muye , lekhi  ave wuukhuraanga khulasa liichina khuye. 
\v 8 Khaandi yiinama haasi, nang'oota  mulukushi ni shitere shyeeshye.
\v 9 Navutswa lwa  vahulirha ndyo , vaandu voosi va rhulaho shya mulala, khurhaanjira khu valikhu vahiindira veene.Yeesu yarhikala ha   weene yaho woonyene, nu mukhali mweene woyo na shisinjiire    ho. 
\v 10 Lwa Yeesu yachiingula murwi,  navula khunyoola muundu woosi nakhali mukhali wooyo, yaamuvoolera, mukhali, valiheena vakhuyalaanga? Avulakhuho muundu akhukhalachiire? 
\v 11 Naye  ya muvoolera muundu avulaho , Mwaami.Khaandi Yeesu ya muvoolera,  khali yiinse shindakhukhalaachira: utsii, na ukhakhoola vwooni khaandi taawe.
\v 12 Yeesu yaamanya na  valomolomera, na nava voolera," Yiinse ndi vulaavu vwii  shivala, woosi unoonda shyalacheenda mu  shisuuundi taawe, navutswa alava nuuvulavu vwu vulamu". 
\v 13 Vafarisayo  va muvoolera, "Yiiwe wiiloorekhitsa mweene, vuloorekhitsi vwoovwo shyuvuli vwa tooto."
\v 14 Yeesu yaavarhevulirha,  nu   khuvavoolera," Khali  niiva ndilolekhitsaanga mweene, lilorekhitsa lyaanje ni lya kyirikali:  shichira ndaamanya wa ndulaanga, khaandi wantsisaanga, navuutswa shyumunyaala khuvoola wandulaanga ni waantsitsaanga. 
\v 15 Munye mukhalaka khuloondekhana nu muviri, yiinze shiikhalachira muundu woosi taawe. 
\v 16 Khaandi ndyo niiva  ndakhalaka, liikhalaka lyaanje nilya kyirikali, shichira shiindi weenyene taawe, navuutswa yiinse ndi na  Paapa waanduma.
\v 17 Kang'ootwa khaandi mu malako keenyu ndi lwa vashahidi vavili va  vuchilitsanaanga,  khu   kavavoolanga ni kyirikali. 
\v 18 Inse mweene mbanaanga vushahidi khwinse; khaandi Paapa wanduma, naye uhaanaanga vushahidi vwuundi khuloondekhana khuyinse."
\v 19 Vamanya ni vamuvoolera, Paapa wowo ali heena?Yeesu yavarhevulila, munye shi mumanyi inse taawe, khali Paapa waanje; mulava nu mumanyi inse, muveere mu manye Paapa waanje khaandi. 
\v 20 Makhuva  yaka Yeesu yalomoloma nali mulivikhiro lwayeechitsaanga muliteemberi, na shiyaliho nu mundu yamutiirakhu, shichira inyinga yeye yali  niishiri khutuukha.
\v 21 Yeesu khaandi yavavoolera "Inse ntsitsaanga na muliitsa khukhava, khaandi mulakhakhutsire mu vwooni  vweenyu:khaandi wa  ntsiitsaanga shimunyala khutukhaho taawe." 
\v 22 Vayahuuti vamanya  nivavoola, nii yii yirhe mweene? Shichira avoolaanga, wa inse ntsiitsaanga shyu munyala khutuukhaho taawe?"
\v 23 Khaandi yavavoolera, "munye muli va haasi, inse ndarhula mwikulu, munye muli vishivala; inse shindi wishivala yishi taawe. 
\v 24 Khulwayako ndamuvolera, mulitsa khukhutsira mu vwooni vweenyu, shichira nu mukhasuuvira ndina INZE NAYE , mulakhutsira mu vwooni   vweenyu."
\v 25 Khaandi varheeva Yeesu, Yiwe naye wiina? Na Yeesu yavavoolera, Ndi vutswa khuli ndamuvoolera khurhula mulirhaanga. 
\v 26 Ndi na makhuuva manyiikhi kwu khuvavoolera, nu khukhalaka khumunye:Navutswa woyo wanduma  , ni wa tooto, khaandi mbooleraanga shivala viindu vya mbuliraanga khurhula khuye. 
\v 27 Khaandi shivaamanya ndi yavavolera makhuuva  khuloondekhana khu Paapa.
\v 28 Yeesu yamanya na vavoolera, "Lwa mulichingula Mwaana wu Muundu  ikulu, nalwo lwa  muliitsa khumanya INSE NAYE, khaandi shivula   khuho  shiindu shyakholaanga inse mweene, navutswa khola khuli Paapa anseechitsaanga, khulomoloma viindu yivi. 
\v 29 Khaandi woyo yanduma ali niinse:Paapa shiyandekha weenyene taawe; shichira kholaanga viindu vimuyaansitsaanga vuli inyiinga yoosi. 
\v 30 Lwa Yeesu yalomoloma makhuuva yaka,vaandu vanyiikhi vasuuvira muye.
\v 31 Yeesu yamanya navavoolera vayahuuti vali ni vasuuvire munye; ni mutsitsachirira mu likhuuva lyaanje; munye mulava veechitswi vaanje  va kyirikali. 
\v 32 Khaandi mulamanya ka  kyirlikali ,khaandi ka kyirikali kalavaloomba khuva vavoholole." 
\v 33 Vamurheevulirha, khutse khuli vwi lwiivulu lwa Aburahamu, khaandi shyi khwavaakhu mushivoho shyu muundu wuundi woosi: ka nyala khuva  ndina uvolaanga, mu  lava vavoholole?'
\v 34 Yeesu yavarheevulira, "Lyikali ,lyikali muvoolera  woosi ukholaanga vwooni ni murhumwa wu vwooni. 
\v 35 Khaandi murhumwa shyamenyaanga mu  insu matukhu koosi; navutswa mwaana wa haango  amenyamu khatsotso. 
\v 36 Niiva mwaana alakhuloomba khuva muvoholore, ulava muvoholore wa kyirikali.
\v 37 Inse manyi vulahi muli lwiivulu lwa Aburahamu:  navutswa mukhaavaanga khuunsirha, shichira likhuva lyaanje livula vwiiyangu mu munye. 
\v 38 Mboolaanga  kandolaanga halala na Paapa waanje: khaandi munye mukholaanga ka mulolaanga khu paapa weenyu."
\v 39 Vamurheevulira niva muvoolera, Aburahamu   ni paapa weerhu.Yeesu yavavoolera," mulava nu muli  vaana va Aburahamu, muveere mukhole mihiinsi chya Aburahamu. 
\v 40 Navutswa mukhaavaanga khunsirha, yinse muundu uvavoolere ka  tooto, ka mbuliire khurhula khu Nyasaaye:Yaka ni ka Aburahamu yakhakholakhu . 
\v 41 Mukhola vikhoolwa  vya paapa weenyu".Navo vamuhinjiitsa, nivavoola ",khutse shyukhwiivulwa mu vuheeyi mba:khuli na   Paapa mulala woonyene, naye ni Nyasaaye."
\v 42 Yeesu yavavoolera, Niiva tooto Nyasaaye naye Paapa weenyu, shyumwakhayaansi, shichira inse ndarhula khu Nyasaaye khaandi ndi hanu nunundi.shindiitsa inse mweene , navutswa ya nduma. 
\v 43 Shichira shina muvula khumanya liilomoloma lyaanje?Ni shichira shimunyala khuhulira likhuuva lyaanje. 
\v 44 Muli va paapa weenyu Shetaani,khaandi lyikoomba lya paapa weenyu mulalirhwekhitsa .Yali mulumiindi khurhula mulirhaanga,  khaandi shyamenya mu kakyirikali, Shichira katooto kavula muye.Lwa alomolomaanga vuvehi, yivolaanga mweene,shichira nu  muvehi, khaandi ye naye   paapa wu vuvehi.
\v 45 Khali lwa muvolera vwa tooto, shyu mu  suuvira taawe. 
\v 46 Nu wiina khu munye unyala khuhaana vushahiti  vwu  vwooni   vwoosi khuinse? Khaandi niiva mboolaanga vwa   tooto, shichira shina  muvula khuusuuvira? 
\v 47 Woyo uli wa Nyasaaye ahuliraanga makhuuva ka Nyasaaye: Khu lwa yako munye shyumunyala khukahulira taawe, shichira shyumuli va Nyasaaye.
\v 48 Vayahuuti vamanya va murheevulire, ni va muvoolera," shyukhuvoola vulahi ndi  yiwe uli musamaria khaandi uli ni litiimoni?" 
\v 49 Yeesu ya   varheevulira, "Inse mbula litiimoni, navutswa mbanaanga luyali khu Paapa waanje , navutswa munye shyu  mu  mbeetsa khu luyali  taawe.
\v 50 Khaandi yinse shikhavaanga luyali lwaanje mweene:khuli nu mulala akhavaanga  khaandi akhalakaanga. 
\v 51 Lyikali, lyikali muvoolera,  Niiva muundu alahulira makhuuva kaanje, shyalitsa  khuloola likhutsa."
\v 52 Vayahuuti vamanya vamuvoolera,"Nunundi khumanyi uli ni litiimoni, Aburahamu yakhutsa, khaandi va porofeeti, na yiwe ukhuvooleraanga, muundu  nachimira makhuuva kaanje, shyaliitsa khutsaatsama likhutsa. 
\v 53 Yiwe uli mukali khuvirha paapa   weerhu Aburahamu, naye yakhutsa? Khaandi vaporofeeti vakhutsa:Yiwe wikhoola khuva wiina?"
\v 54 Yeesu yavarheevulira ",Inse ni ndiiha luyali mweene, luyali lwaanje lulava lwa  vutswa; Ni Paapa waanje ambeetsaanga luyali, woyo wa munye muvoolaanga khuva Nyasaaye weenyu. 
\v 55 Navutswa shyu mu mumanyi; navutswa inse ndamumanya, khaandi niiva nyala khuvoola, shindamumanya  manya  mbe nindi  muvehi khuli munye, navutswa ndamumanya, khaandi kholaanga likhuuva lyeelye. 
\v 56 Kuuka  weenyu Aburahamu yasangaala khulola lyiitukhu lyaanje; khaandi yaliloola, nayaansa."
\v 57 Vayahuuti vamanya nivamuvoolera, yiwe ushiri khutuukha mihika amusini (makhomi karhanu), yiwe waloola Aburahamu? 
\v 58 Yeesu yavavoolera "Lyikali lyikali muvooleraanga, Aburahamu nashiri khuvaaho NIINSE ULIHO. 
\v 59 Vamanya nivavukula  machina vamulase nako:navutswa Yeesu yivisa, na rhula ilwaanyi wi liteembeeri, naloondera hakarhi haavo, naavirha.
\c 9
\cl MULYAANGO  KWA   9

\p
\v 1 Khaandi lwa Yeesu yali navirhaanga,  yaloola muundu  wali muvekhu khurhula mulyiivulwa  lyeelye. 
\v 2 Veechitswi veeve vamurheeva, "mweechitsi, nu wiina yakhola vwooni, nu muundu uyu, anoho ni viivuli  veeve  kachira yiivulwa muvekhu?"
\v 3 Yeesu yavarheevulirha," uyu shiyakhola vwooni  khali viivuli veeve, navutswa  yiivulwa ndi khu mihiinsi chya Nyasaaye chyituukhe khulolekhitswa muye. 
\v 4 Katuukhira khukhole mihiinsi cha Woyo yanduma, nukushiri mmbaasu: vutukhu vwiitsaanga , lwa muundu woosi akhanyala khukhola mihiinsi. 
\v 5 Nishishiri mwirova, ndi vulavu  vwiilirova."
\v 6 Lwa Yeesu yali yakhamala khuvoola  yaka, yasuutsa marhee haasi, naloomba litohi na marhee, khaandi namuvekha  mutsimooni tsyu muvekhu matoyi yako. 
\v 7 Namuvoolera, tsya wiisaave mu  litavalia lya Siloamu, (lyiri khuvoola, khurhuma)Yatsya , naasava khaandi, yaakalukha nalolaanga.
\v 8 Na varheende na vaandu valii ni valinivamulola  nali muvekhu , vavoola, wuyu shyali naye  yiikhalaanga nu khusava? 
\v 9 Vaandi vavoola" wuyu naye" , vaandi  vavoola afwanana naye, navutswa  mweene yavoola", Inse naye"..
\v 10 Khu lwayako vamurheeva, tsimooni tsyootsyo tsyikuukhe ndina? 
\v 11 Naye yavarheevulira muundu wa valaanga Yeesu aloombi vutohi, nukhumbekha mutsimooni tsyaanje; nu khumboolera, tsya mulitaavalia lya  Siloamu, ma wiisaave mu :khaandi  niitsya khwisaava, nukhunyoola liilola . 
\v 12 Vamanya ni vamuvoolera, "Ali heena ukhuhonyinye?" Naye  navarheevulira, "Manyi mba."
\v 13 Vamanya nivamulera khu vafarisayo woyo waliinji muvekhu ma natsya imberi. 
\v 14 Na lyaali mu  liitukhu lyi  lisaapaato lwa Yeesu yaloomba vutohi, nu khumwikula tsimoni. 
\v 15 Heene   yaho khaandi vafarisayo vaamurheeva khuli yanyoola khulola.Yavavoolera, avekhi vutohi khutsimoni tsyaanje ,na lwandisaavi, nu lweenuulu  mali  khulola".
\v 16 Khulwayako khaandi vafarisayo valala  vavoola, muundu wuyu shyali  wa Nyasaaye,  shichira shina akhaliindaanga lisaapaato taawe.Vaandi ni vavoola ka khavere ndina muundu mwooni akhole vilolekhitso khuli yivi?  khaandi khwali ni lyaavukhana hakari havo. 
\v 17 Khaandi vavoolera muundu wali muvekhu woyo, uvoola ndina khu muundu wuyu, yikule  tsimoni tsyootsyo?  Naye yaavoola, "Nu muporofeeti" 
\v 18 Navutswa Vayahuuti shivaamusuuvira, ndina yali  yavetsakhu muvekhu,  khutuukha lwa valaanga vivuli veeve woyo yali naanyoli khulola.
\v 19 Khaandi vavarheeva viivuli veeve," wuyu nu mwikhula weenyu  wa muvoolaanga yiivulwa nali muvekhu? ka  khavere ndina khalunu alolaanga?" 
\v 20 Viivuli veeve vavarheevulira, nivavoola," khumanyi wuyu nu mwaana weerhu, khaandi khwamwiivula nali muvekhu. 
\v 21 Navutswa khuli anyoli khulola, khumanyi vaava, khali wumwiikule tsimoni tsyeetsye khumanyi taawe: ye nu muundu atuukhi; murheevi:  alii  lomolomera mweene."
\v 22 Makhuuva yaka viivuli veeve vavoola, shichira varhia Vayahuuti:   Shichira Vayahuuti  vali niva vuchiritsaane, ndina muundu woosi narheevula khu tsa, Yesu ni Kristo, aviikhwe ilwanyi  wii  Lisinakoochi. 
\v 23 Khulwayako viivuli veeve vavoola, "nu  mu hiindira; murheevi."
\v 24 Khaandi vamanya valaange muundu yaliinji muvekhu, nivamuvoolera;" Haana litsoominya khu Nyasaye; khumanyi muundu wuyu ni mwooni." 
\v 25 Na muundu woyo yavarheevulira nu khuvavoolera; "Khali nava nu mwooni, anoho taawe, manyi mba,; shindu shilala shyamanyi,  ndali muvekhu, na khaluunu ndolaanga ."
\v 26 khaandi vamanya ni vamuvoolera," a khukholere shina? Yiikule ndina tsimoni tsyootsyo?" 
\v 27 Yavarheevulira, Inse muvoolere khale, na shyu mweenyi  khuhulira:Shichira shiina mwenyaanga khuhulira khaandi? munye mweenya khuvakhu veechitswi veeve khaandi?" 
\v 28 Vamanya ni vamukoondekhera, ni va muvoolera",Yiiwe uli mweechitswi weewe:  Navutswa khutse khuli veechitswi va Muusa. 
\v 29 Khwamanya Nyasaaye yalomololma na Muusa:  Navutswa muundu wuyu, shyukhumanyi warhulaanga ta."
\v 30 Muundu woyo yarheevula na vavoolera,  Yaka ni ku  khucheenyinya hanu, munye shyu mumanyi wa arhulaanga, navutswa yikule tsimoni tsyaanje. 
\v 31 Khwamanya ndi Nyasaaye shya hulikhitsaanga vooni:   Niiva muundu woosi alitsoominya Nyasaaye, khaandi akhola vulaliri vweevwe, amu hulikhitsaanga.
\v 32 Kurhula mu lirhanga lyi  shivala shi ha huliilikhakhu muundu woosi yikula tsimoni tsyu muundu yiivulwa muvekhu. 
\v 33 Muundu wuyu alavula khuva nu wa Nyasaaye, shyavere akhole shiindu shyoosi taawe." 
\v 34 Vamurheevulira nivamuvoolera, "Yiiwe wiivulwa mu vwooni, ni shina shyuvoola ukweechitsaanga?" Na va mukhuunga  atsii  irwaanyi.
\v 35 Lwa Yeesu yahulira vamali khu mukhuunga khurhula mu lisinakoochi, khaandi lwa  ya munyoola, ya muvoolera "yiwe usuuvira mu Mwaana wa Nyasaaye?" 
\v 36 Naye ya mu rhevulira navoola, Yee nu wiina , Mwaami, khu nduukhe khusuuvira muye?". 
\v 37 Yeesu ya muvoolera,, "yiiwe  umali khumuloola,  khaandi nayee ulomolomanga niiwe wuyu." 
\v 38 Muundu woyo yamuvoolera;""Mwaami,  suuvire,"  naamusikamira.
\v 39 Na Yeesu yamanya navoola,"Shichira likhalaka ndiitsa mushivala,  khuyavo vavulaa khuloola vatuukhe khuloola, na yavo valolaanga vatuukhe khuvekhulitswa" 
\v 40 Khaandi vafarisayo valala vali naye vahulira makhuuva yaka, ni vamuvoolera, "khali khutse khaandi khuli vavekhu ndyoono?" 
\v 41 Yeesu yavavoolera,  nu mwakhavere  vavekhu, shyumuveere  muve nu vwooni; navutswa nuundi muvoolaanga," khulolaanga" khulwayako vwooni vweenyu vurhikala na munye."
\c 10
\cl MULYAANGO    KWI   10

\p
\v 1 Yeesu ya va voolera, "Kyirikali, kyirikali, muvoolera,  ndi muundu  uvula khwiinjira mu shiko shya makoondi khuvirhila mu mushirhivwa, navutswa  yiinjirira haluveka, muundu woyo ni shihuuvi  nu munuuli. 
\v 2 Navutswa muundu wiinjiraanga mu shiko shya makoondi khuvirhila mu shiliivwa naye mwaayi wa makoondi.
\v 3 Muliindi wi shiliivwa  amwiikulilaanga shiliivwa ; na makoondi ka hulirha mwooyo kweekwe.Alaanga vuli likoondi khu liirha lyalyo, khaandi aka rhulitsa ilwaanyi. 
\v 4 Lwa aveetsaanga na mali khu ka rhulitsa makoondi keeke koosi irwaanyi, akimiriraanga, nako kamanya ka muloonda, shichira kamanya mwooyo kweekwe.
\v 5 Makoondi shyi kanyala khuloonda muundu wuundi wa kakhamanyi mba; kamanya ka mwiirhukha, shichira shi kamanyi mwooyo kwa vaandu vacheeni." 
\v 6 Yeesu yalomoloma lukanu yulu khu vafarisaayo, navutswa vakorwa khumanya ka lwali nu lu voolaanga khuvo.
\v 7 Khu lwa yako ,Yessu ya va voolera khaandi, "Muvooleraanga kyirikali, kyirikali, ndi niinse shiliivwa shya makoondi ka virhiiramu. 
\v 8 Vaandu vaandi voosi viitsa imberi waanje, ni shiri kwiitsa, yavo vali  vihuuvi khaandi vali  vanuuli, navutswa makoondi  shyi kavahuliikhitsa taawe.
\v 9 Niinse uli shiliivwa, niiva muundu woosi aliitsa khwiinjira khuvirhila mu yiinse, alahonyinywa; Aliitsa khwiinjiramu nu khurhula ilwaanyi, nu khu nyoola vwaayiro. 
\v 10 Shihuuvi shitsaanga vutswa khwiiva, khwiirha, nu khutivitsa.Inse ndamala kwiitsa, khu vanyoole liiva mwooyo, khaandi va lyinyoole mu vwunyiikhi.
\v 11 "Niinse mwaayi mulahi.Mwaayi  mulahi akhutsiraanga makoondi keeke. 
\v 12 Muhiinsiri wu khuhaandiiwa ha tiitiiti khwaayitsa makoondi khu mirhuungu, shyali mwaayi mweene makoondi taawe.Lwa aloolaanga shing'ang'a ni shyitsaanga, alekha inyuma makoondi,  a yiirhukha.Nalwo lwi shing'ang'a shitsuumbaa makoondi ,nu khu ka   salaanyinya. 
\v 13 Yiirhukha shichira, aveetsa ya samulitswa khwaaya makoondi khu mirhuungu khaandi shya heenderaanga makoondi keene yako mwoonyo mba.
\v 14 Niinse mwaayi mulahi, ndamanya makoondi kaanje, khaandi makoondi kaanje kamanya yinse. 
\v 15 Khuli  Paapa  yamanya, niinse ndamanya Paapa, na mbaana liiva mwooyo lyaanje khu khutsira makoondi kaanje. 
\v 16 Ndi khaaandi na makoondi kaandi, navutswa shyi kali ku mushiko shya makoondi yishi taawe.Khuutuukha ndileerha makoondi keene yako.Kaliitsa khuhuliikhitsa mwooyo kwaanje khu khuliva ni shyayo shilala nu mwaayi mulala.
\v 17 Paapa yanyaansa shichira ndayirhulitsa khukhutsa khu ndi li kalukhitsirwa liiva mwooyo khaandi. 
\v 18 Avulakhu ho muundu unyala khurhulitsa mwiinse vulamu vwaanje.Navutswa niinse mweene ndirhulitsa khu khutsa, shichira lyeenya lyaanje.Ndi nu vunyali vwu khu khutsa ; khaandi vunyali vwu khuva mwooyo.Yaka nako ka Paapa waanje ya mboolera khole."
\v 19 Khwaliho khaandi ni lyaavukhana mu vayahuuti shichira makhuuva yaka. 
\v 20 Khaandi vanyiikhi khu vo vaavoola, "Ali ni litiimoni na khaandi ukwiire mulalu. " 
\v 21 Na vaandi va voola, "Shichira shina munye mutsirhirira khu muhuliikhitsa?" "Yaka shyikali makhuuva kwu muundu uli ni litiimoni.Litiimoni lyi nyala khwiikula tsimoni tsya vaandu vavekhu?"
\v 22 Matukhu kwu vushiindu katuukha; khaandi kaava inyiinga yu mulukha kwu khu takaasa liteembeeri Yerusalemi, 
\v 23 na Yeesu yali na cheenda cheenda mu liteembeeri ha valaanganga khu mukurhu kwa Solomoni. 
\v 24 Vayahuuti viivunjeeritsa nu khumu votong'aana nu khu khumuvoolera, "Weenya khumenye nu khuhaya hayaanga khutukha  lina?  Niiva  uli Kristo, khuvoolere ka tooto havulavu."
\v 25 Yeesu ya varheevulira, " Ndaa mu voolera, navutswa shyu mu suuvira taawe: Mihiinsi  chya kholaanga mu liirha lya Paapa waanje, chyi haana vushahidi khwiinse    khu  manyinya ndi wiina. 
\v 26 Navutswa munye mwa yambakhana khu suuvira shichira shyu muli makoondi kaanje.
\v 27 Makoondi kaanje kahulira mwooyo kwaanje; khaandi inse nda kamanya, khaandi ka noondaanga. 
\v 28 Inse ka heensaanga liiva mwooyo lyi mihika ni mihika; shyi kaliitsa khu khutsa taawe, khaandi avulakhu ho muundu unyala khu nuula makoondi keene yako mu makhono kaanje.
\v 29 Paapa  waanje wamba makoondi keene yako, nu wu vunyali khuvirha voosi; muundu avulakhuho unyala khu munuula Paapa waanje makoondi keene yako. 
\v 30 Inse na  Paapa waanje khuli shilala." 
\v 31 Vayahuuti vatoola machina khaandi vamu lase Yeesu.
\v 32 Yeesu yavarheevulira, "Ndamu manyinya vilolekhitso vinyiikhi vyu khucheenyinya khurhula khu Paapa waanje. Ni shilolekhitso shina khurhula mwu vilolekhitso vyeene yevo, shichiraanga  nu mweenya khu ndasa na machina.?" 
\v 33 Vayahuuti va murheevulira,  "Shyu khweenya khu khulasa na machina shichira muhiinsi mulahi, navutswa shichira khunyeekana, shichira yiwe  uli muundu, mweene wiikhoola Nyasaaye."
\v 34 Yeesu ya varheevulira, "Kavula khu ha kahaandiikwa mu marako keenyu ndi Nyasaaye yavoola, "Munye muli vanyasaaye." 
\v 35 Khwamanya ndi ka  Mahaandiiko Matakatiifu kavoolaanga ni ka tooto mihika ni mihika, khaandi kavoola Nyasaaye yalaanga vaandu veene yavo vanyasaaye, vaandu virwaatsilwa likhuuva lyeelye. 
\v 36 niiva yavalaanga ndyo, na inse wa Paapa yarhovola nu khu nduma mu shivala, munyala khuvoola  ndi khuye, Unyeeka Nyasaaye, shichira ndavoola, Inse ndi Mwaana wa Nyasaaye.
\v 37 Niiva shyikhoola mihiinsi chya Paapa waanje, lekhi khu suuvira mu inse. 
\v 38 Navutswa niiva kholaanga viindu vyeene yevo, khali nu muvula khu suuvira, suuviri mu mihiinsi chyeene yecho khu mutuukhe khuhulira nu khu manya, Paapa ali mu inse na inse ndi mu Paapa." 
\v 39 Vacheritsa khu mukumira khaandi, navutswa yarhula mu  makhono kaavo.
\v 40 Yaatsya khaandi khu lujerekha lwa Yorodani hu vuundu ha Yuhaana yaansa khupatiisira, nu khumenya haweene yaho. 
\v 41 Vaandu vanyiikhi viitsa khuye nu khuvoola, "Yuhaana mweene shyi yakhoolakhu vilolekhitso taawe,  navutswa koosi ka Yuhaana yavoola khuloondekhana khu muundu wuyu vyali vyi likali. 
\v 42 Khaandi  vaanudu vanyiikhi va mu suuvira haweene yaho.
\c 11
\cl MULYAANGO KWI  11

\p
\v 1 Muundu wuundi walaangwangwa Latsaro khurhula Petsania yali walwaala , mu litaala  mwa Malya na  amwaavo weewe  Malita vamenyaanga . 
\v 2 Malya nali mbootso  Latsaro walwaalaanga  naye wa vekha vileenje vyu Mwaami  Yeesu makurha,; khaandi ni yeeya ni liiswi lyeelye vileenje vyeene yevo.
\v 3 Khu lwa yako vaana vyi shikhaana vaanga Latsaaro veene yavo, varhuma likhuuva khu Yeesu, ni va voola "Mwaami, mulina woowo wa yiwe mweene wa yaansa alwaalaanga." 
\v 4 Lwa Yeesu ya hulira ndyo, ya voola, "Vulwaale yuvwu , shyu vunyala khu mwiirha taawe, navutswa nu vulwaale vuliho, shichira  vukhumi vwa Nyasaaye, khu Mwaana wa Nyasaaye aheelwe vukhumi khuvirhira mu vwo."
\v 5 Yeesu yali yavayaansa malita na malya, halala na mbootso waavo Latsaro. 
\v 6 Lwa Yeesu yahulira Latsaaro alwaalaanga, ya tsiiririra  khumenya havuundu ha yali matukhu kaandi ka viri. 
\v 7 Inyuma wa yaka, Yeesu yavoolera veechitswi veeve,  "Haambi khutsii  mu lusomo lwa Yudeya khaandi."
\v 8 Navutswa veechitswi veeve  vamuvoolera, "Mweechitsi, ni  matukhu matiitiiti  khavirhi,  lwa Vayahuuti venyaanga khukhulasa na machina.Wenyaanga khukalukhayo khaandi ? 
\v 9 Yeesu yavarheevulira, "Mbaasu shyukuli  ni tsisa likhomi na tsiviri?  Muundu ucheendaanga mmbaasu nu kwaakhaanga shyanyala khwiisikarhala taawe, shichira aloolaanga vulavu vwakhaanga mu shivala shinu.
\v 10 Navutswa na cheenda vutukhu aliisikarhala, shichira vulavu shyuvuli mu ye." 
\v 11 Yeesu yavoola viindu yivi, na inyuma wa yivi yavavoolera, "Mulina weerhu  Latsaaro umali khukona, navutswa  inse   ntsiitsaa  khu muvukhitsa khurhula mu tsindoolo."
\v 12 Veechitswi veeve va murheeva, "Mwaami, niiva  Latsaaro umali khukona tsindoolo, ala soosa?" 
\v 13 Yeesu yali ulomolome makhuuva khu loondekhana khu likhutsa lya Latsaaro; navutswa veechitswi veeve vali ni inganakani ndi Yeesu  avoolaanga Latsaaro, umali khukona tsindoolo tsya ka tooto. 
\v 14 Khu lwa yako Yessu yava voolera havulavu, "Latsaaro umali khukhutsa.
\v 15 Khaandi sangalaanga, shichira munye, lwa mbuli khuvaaho, khu munye mutuukhe khu suuvira. Cheendi khutsi khu ye." 
\v 16 Tomasi (wali ni liirha liindi  Likhwaana), yavoola khu veechitswi veeshye, "Cheendi khutsi  voosi nu mweechitsi, khu kanyalikha  khukhutse na  Yeesu!"
\v 17 Lwa Yeesu ya tuukha ho, yanyoola Latsaaro na mali mu shiliindwa matukhu kaane. 
\v 18 Litaala lya Petsania lyaali hiimbi tsikilomita tsivaka khurhula Yerusalemi. 
\v 19 Vayahuuti vanyiikhi vali vayitsa khuleminya mwooyo malita na malya khuloondekhana khu likhutsa lya mbootso waavo. 
\v 20 Lwa Malita ya hulira Yeesu yali ni yiitsaanga, yatsya khu mwakanira, navutswa malya yarhikala ni yikhale muunsu.
\v 21 Malita ya voolera Yeesu, "Mwaami ,niiva wakhaveere hanu, mbootso waanje shyiyavere  wakhutsa taawe. 
\v 22 Navutswa manyi ndi shiindu shyoosi shyu utsitsaanga khurheeva khu Nyasaaye, Nyasaaye atsiitsa khu khuha." 
\v 23 Yeesu yamuvoolera, Mbootso woowo aliisimukukha khurhula mu likhutsa."
\v 24 Malita ya mu voolera, "Manyi ndi aliitsa khwiisimukukha khurhula mu likhutsa, khaandi khulitukhu lyu khumalilikha, lwa vaandu vakhutsa valiitsa khwisimukukhitswa khurhula mu likhutsa." 
\v 25 Yeesu ya muvoolera  malita, "Ninse mwisimukukhitsi wa vaandu khurhula mu likhutsa nu vulamu;Muundu usuuviraanga mu inse, alatsilirira khuva mwooyo,khali niiva aliitsa khu khutsa, 
\v 26 khaandi muundu uli mwooyo khaandi asuuviraanga mu inse, shyaliitsa khu khutsa taawe.Unyala khuva usuuviraanga mu makhuuva yaka?"
\v 27 Malita yamurheevulira, "Ndyo, Mwaami  ndi ni lisuuvira uli Masiya, Mwaana wa Nyasaaye, wiitsaanga mu shivala." 
\v 28 Lwa yali namali khuvoola yaka , yatsya khulaanga amvaavo weewe Malya mu vwivisu.Na mu voolera, "Mweechitsi ali hanu na akhulaanganga." 
\v 29 Lwa yahulira yaka , yasiinjira vwaangu na tsya khu ye.
\v 30 Yeesu yali na shiri khwiinjira mu mchitsi, navutswa yali nashiri ha yalomoloma na Malita. 
\v 31 La vayahuuti vali ni vali muunsu valeminyaanga mwooyo Malya, valoola Malya na sinjiraanga vwaangu nu khurhula ilwaanyi, navo va siinjira nu khumoloonda, ni vali ni inganakani yali natsitsaanga khu shiliindwa khu lirirakhu. 
\v 32 Lwa Malya yatukha ha Yeesu yali nu khu mu loola, yakwa haasi hi vileenje vyeevye nu khu muvoolera, "Mwaami, niiva wakhaveere hanu, mbootso waanje, shyiyakha khutsi."
\v 33 Lwa Yeesu yamuloola na lilaanga, khaandi halala na vayahuuti viitsa naye ni vityukhi tsikhwiiri, yaverera mwu mwooyo kwekwe, nanyakhana; 
\v 34 Yavarheeva, "Ni heena ha mu rheele muviri kweekwe?" Navo vamu voolera, "Mwaami, haamba ukuloore." 
\v 35 Yeesu yalira.
\v 36 Nalwo lwa Vayahuuti va voola, "Loori khu khuli yali ni ya muyaansa Latsaaro!" 
\v 37 Navutswa valala khuvo va voola, "Nikava muundu uyu ya honyinya muundu wali muvekhu, shyi ya khikaliire Latsaaro khuvula khu khutsa?"
\v 38 Lwa Yeesu yali na veerere muno mu mwooyo kweekwe khaandi, yatuukha ha shiliindwa; shiliindwa shyeene yesyo shyali luhaangaywa, khaandi lichina lyali ni likhunikwee mwu vwiinjirhiro vwi shiliindwa tsana. 
\v 39 Yeesu yavavoola, "Rhulitsikhu lichina yiri". Malita, mbootso weewe Latsaaro, woyo yali na khutsi, yamu voolera Yeesu, "Mwaami khurhula nu khumurha  na nuunundi  yaansi khukuunda nu khuhunya , katuukhi matukhu kaane khurhula na khutsa." 
\v 40 Yeesu yamuvoolera, "Shimbere ni khu voolere ndi niiva unyala khu suuvira , ulaloola vukhumi vwa Nyasaaye?"
\v 41 Vamanya va rhulitsa khu lichina mwu vwiinjirhiro.Yeesu ya toovana mwikulu na voola, "Paapa waanje .  Khu saanditsaa shichira umali khumbulikhitsa. 
\v 42 Ndamanya ndi vuli khase khoosi umbulikhitsaanga, navutswa mbolaanga yaka khu khoonya vaandu vasinjiire haandi  hanu, khu vatuukhe khu suuvira ndi niiwe wa nduma."
\v 43 Lwa Yeesu yali ni yakhavoola ndyo,  yalaanga nu mwooyo mukali, "Latsaaro, rhula mu shiliindwa!" 
\v 44 Mukhutsu mweene woyo yarhula ilwaanyi. Vileenje vyeevye na makhono keeke  ni vishyinatsirhwe  ni tsinguvu tsyu mushiliindwa.Khaandi mu mooni mwee nu muvotokhanyilwe vitaambaya.Yeesu ya va voolera, "Mu vohololi acheende."
\v 45 Na vayahuuti vanyiikhi vali ni viitsi khu  leminya Malya mwooyo valoola ka Yeesu yakhola, va musuuvira. 
\v 46 Navutswa valala khuvo va rhulaho nu khutsya khu vafarisayo khu vavoolera viindu vya Yeesu yali na kholi.
\v 47 Nalwo lwa vafarisaayo na vasaalisi vakali ,vaakana na vaandu vyi shyikalo, ni va voola" Khu nyala khu khola shina?'Muundu wuyu khu akhola vilolekhitso vinyiikhi muno. 
\v 48 Niiva khu la mulekha atsiririre khuli akholaanga ndi, vuli muundu woosi ala suuvira muye;  khaandi Varoma vanyala khwiitsa khwononyinya liteembeeri lyeerhu ni shivala shyeerhu."
\v 49 Muundu malala khu vafarisaayo walaamgwangwa Kayafa wala nali musaalisi mukali wa vasaalisi voosi  khu muhika kweene yoko, yavavoolera, "Munye mulikhu ni  shiindu shyoosi shya  mwamanya mba.! 
\v 50 Shyumuloola khu ndi  nu vulahi  khulekha muundu mulala khukhutsira vaandu voosi vukhala vwi shivala shyeerhu  shyoosi khutivitswa.
\v 51 Shyiyavoola yaka khuvirhila khu vunyali vweevwe mweene taawe.Navutswa, yee khuli mukali wa vasaalisi voosi khu muhika kweene yoko, yahaana vuporofeeti ndi Yeesu aliista khukhutsira   luhya lwi shivala shya vayahuuti; 
\v 52 khaandi shyikali khu lwa vo voonyene taawe, navutswa aliitsa khu khutsira vaandu voosi, khu vaana va Nyasaaye vasalana ha woosi vutuukhe khuvunjeeritswa halala khuva muviri mulala. 
\v 53 Khulwayako khurhaanjira khu litukhu lyeene yero,vimiriri va vayahuuti varhaanga vyikhalo vyu  vulookhitsi khuli Yeesu anyala khwiirhwa.
\v 54 Shichira yaka, Yeesu shyi ya cheenda khu mu lusomo lwa Vayahuuti khaandi havulavu taawe, navutswa ya hamirha mu shivala shiri hiimbi ni liicheendanyama lyiri ni litaala lya Ifurahimu.Yiweene yeyo yamenya yo na veechitswi veeve. 
\v 55 Lwi litukhu lyu mulukha kwi Lipaasaka lya vayahuuti lyali lituukhaanga,  vaandu vanyiikhi varhula mu mataala kaavo vatsya   Yerusalemi muliitakasa litukhu lyeene ni lyishiri khutuukha.
\v 56 Vatsyanyinya khu khaava Yeesu, ni vavoolerana veene khu veene, lwavali ni vasiinjire mu liteembeeri, "Muloola ndina?" Ni ka tooto amanya  a vule khwiitsa mu mulukha  yuku?" 
\v 57 Khu lwi inyiinga yiyi, vasaalisi vakali na vafarisayo vali va haana munwa ndi muundu woosi wali namanyi wa Yeesu anyolekha, ahaane makhuuva khuvo khu vatsii iweeneyo  khu mukumira.
\c 12
\cl MULYAANGO  KWI   12

\p
\v 1 Matukhu sita nishiri khutuukha lituukhu lyi Lipaasaaka, Yeesu yiitsa mulitaala lya  Betsaani , mu muchitsi mwa   Latsaaro yamenyanga, woyo yi simukukhitsa khurhula mwu likhutsa. 
\v 2 Khu lwayako va  mu   tiitiikhanira vamuloombera shyukhulya shya halukoloova, na Malita yali wu khuvakavulira shyukhulya, na Latsaaro yali ni viikhare  halala nu khwiitira khu shiivwa na Yeesu. 
\v 3 Malya yavukula iliita indala ya makurha  kwu mwaayu mulahi kwi khwiivekha kali kwu vukuli vululu, kali kaaloombwa khurhula khu shyirhaakwa shilahi shyalaangwangwa inaridi, naaka tiintimula  koosi khu vileenje vya Yeesu nu khumweeya ni liiswi lyeelye.Insu  yeene yeyo yoosi yiitsula  mwaayu kwa makurha malahi keene yako.
\v 4 Navutswa Yuuda Isikarioti, woyo yali mulala khu veechitswi va Yeesu, {wali na tsitsaanga khu mutsaama} yarheeva, 
\v 5 "Shichira shina makurha  kwu mwaayu mulahi  kwi   khwiivekha yaka kavuli khu kulitswa tsidinari tsimya tsivaka, ma tsishilinji tsyeene yetso tsilaheerwa vatakha? 
\v 6 Shyikali yavoola ndyo, shichira khuheendera mwooyo vaandu vatakha taawe,; navutswa shichira  yali  shyihuuvi. Naye yali wu khuchiinga shyisiikolo shyi tsiseenti, khaandi yali yamenya ni yivaanga khurhula mu.
\v 7 Na Yeesu yavavoolera, "Mu lekhe ave! Lekhi ambiikhire makurha yaka khutuukha litukhu lyukhuyavilwa khwaanje mu shiliindwa. 
\v 8 Shichira niiva ni vatakha, veene yavo mulatsirira kuva navo vuli khase khoosi:Navutswa shyu numuvetseenge  niinse inyiinga yoosi taawe."
\v 9 Lwi shituma shya vaandu vanyiikhi va hulira Yeesu yiitsi mu litaala lya Petsania;  vasimukha nu khwiitsayo.Shyiviitsa yo shichira khumuloola Yeesu weenyene, navutswa khaandi vatukhe khu muloola Latsaaro, woyo mweene nu mweene  wa Yeesu yali ya mu simukukhitsa khurhula mu vakhutsu. 
\v 10 Khu lwa yako khaandi  vasaalisi vakali vikhalitsa shina shyu khulokhitsa khuli vanyala khu mwiirha Latsaaro; 
\v 11 shichira lisimukukhitswa lyeelye lyali  lyiloombi vuyahuuti vanyiikhi khulekhano navo  nu khusuuvira  mu Yeesu.
\v 12 Mukaamba kwaloondakhu, shituma shya vaandu vanyiikhi  vali ni viitsa mu lyiilya . lwa vahulira ndi Yeesu yiitsa Yerusalemi, 
\v 13 vavukula tsiisya tsya mashiindu, khaandi ni vatsya  khu mwaakanira, nu khukhupa isaango yu khuvoola,   "Hosaana, Akasitswee  wuyu witsanga khuvirhila mu liirha lyu Mwaami.Akasitswee Mwaami wa Israeli!"
\v 14 Yeesu ya nyoola shimooli shijirishi  shyi isukhiri na niina khu shyo, khuli Maandiko Matakatiifu kavoolaanga, 
\v 15 "Ukharhia, Litaala likali lya Sayuni, mukharhi mba, looli Mwaami weenyu yiitsaanga, khaandi ni yiikhaale khu shimooli  shijirishi shyi isukhiri."
\v 16 Munyiinga yeeneyo veechitswi va Yeesu shivali ni vamanyi viindu yivi na shya kavoolaanga; navutswa lwa Yeesu yamala khu khuminywa, nalwo lwa viitsukhitsa ka Maandiiko Matakatiifu kavoolaanga khuye, khaandi khuli vaandu vali ni va mukholeere.
\v 17 Shituma shya vaandu vali ni va verheenje na Yeesu inyiinga ya yamulaanga Latsaaro khurhula mu shiliindwa nu khumusimikukhitsa khurhula mu likhutsa, vatsiririra khulaanditsa ndi valoola  liloolekhitsa yiri  moni na moni. 
\v 18 Yishi nashyo shilala khu vivune , na shyachira vaandu vasimkhe khutsya khu mwakana na Yeesu; shichira vali vahulire ndi yali ukholi shilolekhitso yishi. 
\v 19 Khu lwayako vafarisayo vavoolerana veene khu veene, "Heensi, khuli khuho shindu shya khutsitsaa khukholo mba, looli khu, vaavdu voosi vamuloondaanga."
\v 20 Mu vaandu vali vatsitsaanga khu saala lyi Lipasaka, valalamu vali vakurhiki. 
\v 21 Veene yavo vatsya khu Filipu, warhulaanga mu litaala lya Betsesaida ya kalilaya, ni vamurheeva, 'mwaami, khweenyaanga khuloola Yeesu." 
\v 22 Filipu yamanya natsya khuvoolera Andereya, na vo voosi vaviri vatsya khmuvoolera Yeesu.
\v 23 Yeesu yavarheevulira nu khu vavoorera, "Isaa imali khutuukha yu Mwaana wu Muundu khu heerwa vukhumi. 
\v 24 Kyirikali, kyirikali, muvoolera, lukuutsa lwi inganu nu lu shiri khukwaa haasi mumarova nu khukhutsa, lu rhikala vutswa lwoonyene; navutswa nu lukhtsa, lumanya lwaaminya tsyiimu tsinyiikhi.
\v 25 muundu uyaansaanga liiva mwooyo lyeelye, aliitsa khu likorhitsa; navutswa muundu wakhayaansa khu liiva mwooyo lyeelye mu shivala shinu, aliitsakhu nyoola vulamu vyi liiva mwooyo lyi mikhika ni mihika. 
\v 26 Niiva muundu alenya khundumikhira, anoonde haamba niindi, na haweene yaho naho hu murhumikhi waanje ava.Niiva muundu woosi andumikhiraanga, Paapa waanje  alamuha luyali.
\v 27 Khaandi Yeesu yavoola, "Khaluunu nyakhanaanga mu mwooyo kwaanje, nyala khuvoola shina? Paapa mbonyinya yikalira isaa yeene yeyo khuvula khwiitsa? Niikhali ndiitsa mwirova shichira isaa yiyi. 
\v 28 Paapa khuminya liirha lyoolyo!"Nalwo lwu mwooyo kwarhula mwiikulu nu kuvoola, "Mali khulikhuminya, khaandi ndiitsa khulikhuminya khaandi." 
\v 29 Khu lwayako shituma shya vaandu vali ni vasiinjire heene yaho vahulira mwooyo kweene yoko.Valala va voola vahulira nu kuhirhikanaanga khuli liikulu, na vaandi ni vavoola"Ingerosi ilomolome khu Yeesu."
\v 30 Yeesu yarheevula nu khu voola, "Mwooyo yuku shyu kwiitsi shichira yiinse, navutswa shichira munye. 
\v 31 "Linu nalyo litukhu lyu khu  khalachirwa lya vaandu vu mu shivala :Khaluunu  mwaamihi wi shivala shinu aliitsa khusuuvwa ilwaanyi.
\v 32 Khaandi lwamba ni ndakhajiingulwa ikulu wi lyirova ,ndiitsa khukweesa vaandu voosi khwitsa khu yinse. 
\v 33 Yavoola yaka khwu lwu khuvuula ndi ni likhutsa lya lukanu shina lya aliitsa khukhutsa.
\v 34 Vaandu navo vamurheevulira, "Khutse khwahulira khurhula mu lirako ndi Kristo aliitsa khumenya vuchira khukhutsa. "Unyala khuvoola ndi  Mwaana wu Muundu khutuukha alijiingulwa ikulu? Na nu wiina mweene wa ulaangaanga Mwaana wu Muundu? 
\v 35 Yeesu yavavoolera, "Vulavu vulava na munye khu lwi inyiinga intiitiiti.Khu lwa yako mucheende lwa kushiri mmbasu, khu shisuundi shyilivula khumukhunikha nu khumukuurha.Muundu ucheendaanga mu shisuundi shamanyaanga wa avetsaanga na tsitsaanga taawe. 
\v 36 Lwa mu shishiri nu vulavu musuuvire mu vulavu khu muloombekhe khuva vaana va Nyasaaye ," Yeesu ni yakhavoora  viindu yivi, yasimukha nu khutsya  khwiivisa khurhula khuvo.
\v 37 Khali niiva Yeesu yakhoola vilolekhitso vinyiiskhi imberi waavo, vo vaambakhana khu suuvira mu ye; 
\v 38 Khu makhuuva kwu muporofeeti Isaaya yali ni yavoola katuukhe khurhweekhitswa:   "Mwaami Nyasaaye  nu wiina wa suuvira likuuva lya khwavoola? Nu wiina wu Mwaami Nyasaaye ya manyinya tsingulu tsyetsye?"
\v 39 Shichira shivune yishi shi vali vanyala khu suuvira mba, shichira khaandi Isaaya yali yavoola, 
\v 40 "Yavavekhulitsa tsimoni tsyaavo khu va vule khuloola, khaandi ya tiinyinya myooyo  chyaavo khusuuvira, ni ka khali ndyo vakhalooli ni tsimoni tsyaavo nu khumanya mu myooyo chyaavo, avakalukhane, na ndakha va honyiinyee."
\v 41 Isaaya yavoola viindu yivi shichira yaloola vukhumi vwa Yeesu na lomoloma khuloondekhana khu ye. 
\v 42 Khali ndyo vanyiikhu mu vimiriri va vayahuuti vasuuvira mu Yeesu; navutswa shichira  varhia vafsrisaayo, shivavoolakhu havulavu, khu vavule  khukhuungwa khurhula mu lisinakoochi. 
\v 43 Vimiriri va vayahuuti vali vayaansa vaandu khu vitsoominyi khuvirha Nyasaaye khuvitsoominya.
\v 44 Yeesu yahantsuukha nu mwooyo mukali na vavoolera, "Muundu usuuviraanga mwi inse, shyali asuuviraanga mu yinse woonyene navutswa a suuviraanga khaandi mu woyo wa nduma, 
\v 45 Muundu ulolaanga yinse khaandi alolaanga woyo wanduma.
\v 46 Ndayitsa mu shivala khuli  vulavu, khu woosi usuuvira mu yinse avule khumenya mu shisuundi. 
\v 47 Niiva muundu alhulira likhuuva lyaanje na uvule khuliloonda, shimukhalachiraanga taawe; shichira shindiitsa khukhalachira vu mushivala mba, navutswa ndiitsa khu va honyinya vu mushivala.
\v 48 Muundu unyambakhanaanga, khaandi shyavuchiriraanga makhuva kaanje, ali na woyo uliitsa khu mukhalachira.Makhuuva ka nomolomaanga kaliitsa khu mu khalachira khu lituukhu lyi shiheri. 
\v 49 Shichira shindalomoloma khuvirhila khu vunyali vwaanje meene taawe; navutswa Khuvunyali vwa Paapa wanduma, naye mweene umboolere ka mboola khaandi khuli mboola. 
\v 50 Manyi  vulahi ndi lilako lyeelye lyavoolaanga, nalyo lyihanaanga vulamu vwi mihika ni mihika.Khu lwa yako, vuli shindu shoosi shya mboolaanga , mboola shya Paapa waanje ambooleraanga mboole."
\c 13
\cl MULYAANGO  KWI    13

\p
\v 1 Yali inyiinga yi litukhu lyi lipasaka lyali ni lishiri khutuukha.Yeesu yalia na manyi isaa yeeye yu khurhula mu shivala shinu  nu khu tsya khu Paapa yali ni tuukhi.Yali ya yaansa vaandu veeve vyu mu shivala, khaandi yali yavayaansa mbirhilira. 
\v 2 Ibilisi yali umali khuvikha mu mwooyo kwa  Yuda  Isikarhioti mwaana wa Simoni, inganakani yu khumutsaama Yeesu.Khu lwa yako munyiinga vali valiitsyaanga shyulya shyu khulukoloova,
\v 3 Yeesu -- nali nimanya ndi Paapa weewe yali yamuha vuli shindu shyoosi mu makhono keeke, na khaandi yali yarhula khu Nyasaaye na khaandi yali na kalukhaanga khu Nyasaaye -- 
\v 4 ya siinjira lwa yamala khulya shyukhulya shyu khukonerera , na naavula inguvu ya yali ni yiifwaali yikhwiikulu.Na vukula itahulu nu khwivohera itahulu mu shisindi mweemwe. 
\v 5 Niyakhakhola ndyo, yatsukha maatsi khu lukalahi  narhaanga khuvasavitsa veechitswi veeve virheenje nu khuveeya ni itahulu yali mu shisiindi mweemwe.
\v 6 Yeesu yisuunda hiimbi khu Simoni Petero , na Petero yamurheeva, "Mwaami , wenya usavitse  virheenje vyaanje?" 
\v 7 Yeesu yarheevula nu khu mu voolera, "Shyakholaanga lweene yulu  shyunyala khumanya taawe, navutswa nu wiitse khushimanya khale." 
\v 8 Petero yamu voolera,"Usavitsa vileenje vyaanje khali hti  mba ." Yeesu yamurhevulira, "Niiva ndavula khu khusavitsa, umanya uve  nu vula lisaanga lyoosi na yinse." 
\v 9 Simoni Petero yamuvoolera, "Mwaami, ukhasavitsa vileenje vyaanje vyonyene mba, navutswa khaandi na makhono kaanje nu murwi kwaanje."
\v 10 Yeesu yamuvoolera, "Muundu na mali khwisiinga asavaanga vileenje vyoonyene,shichira muviri kweekwe kwoosi kuvetsaanga nu kuli munihu.Munye muli vanihu, khali niiva shyumuli voosi vanihu taawe. 
\v 11 (Shichira Yeesu yali na manyi nu wiina wali natsitsaanga khu mutsaama, nasho shivune shachira navoola ,"Shyumuli voosi vanihu taawe.")
\v 12 Lwa Yeesu yali ni yakhamala khu vasavitsa veechitswi veeve vileenje vyaavo, yiifwala tsinguvu tsyeetsye tsyu khwikulu , na kalukha ha yali ni yikhaleenje; lwa valitsaanga shyukhulya khu shiivwa.Khaandi yamanya avarheeve, "Munyala khumanya shivune shyi shikholwa shya kholi khu munye? 
\v 13 "Munye shyu munaanganga mweechitsi khaandi Mwaami; na nuvulahi khu mukholaanga ndyo, shichira ni ndyo ndi. 
\v 14 Niiva inse uli Mwaami weenyu khaandi Mweechitsi weenyu , mali khu musaavitsa vileenje vyeenyu, munye khaandi mutuukhana khu saavitsana vileenje vyeenyu. 
\v 15 Mali khu mumanyinya, mwiima kwa munyala khuloonda khukhoola, khuli lwa inse mweene mu kholeere munye.
\v 16 kyirikali , kyirikali, muvooleraanga , murhumikhi avulakhuho , uli ni tsingulu tsinyiikhi  khuvirha murhuchi weewe; khaandi avulakhuho murhumwa uli nintsingulu tsinyiikhi khuvirha woyo wa murhuma. 
\v 17 Lwa mwakhamanya nuunundi viindu yivi, muliitsa khu kaasitswa, niiva muliitsa khu vikhola. 
\v 18 Shyi nomolomaanga makhuuva yaka khu munye voosi taawe; ndamanya vulahi yavo va ndamurhoovola,-- navutswa yaka kali ndyo khu Mahaandiko Matakatiifu ka tuukhe khu rhweekhitswa: "Ndi woyo wa khusaanga naye khulya  khu mu kati kwaanje khaandi  naye wangalukhana."
\v 19 Muvooleraanga makhuuva yaka nuunundi ni kashiri khwiikholekha, khu lwa kalikholekha , mulituukha khusuuvira NIINSE ALIHO. 
\v 20 Muvooleraanga kyirikali ndi , muundu woosi wiinjilitsaanga wa inse ndumaanga. yiinjilitsa inse, khaandi woyo unyinjilitsaanga khaandi yiinjilitsaanga woyo wanduma."
\v 21 Lwa Yeesu yali na mali khuvoola ndyo, yanyakhana mu mwooyo kweekwe.Ya haana lilolekhitsa lyu khu voola, "Kyirikali, kyirikali muvoolera, ndi mulaal khu munye atistsaanga khu ntsaama." 
\v 22 Veechitswi veeve vaheensana veene khu veene nu khucheenya yakhavere nu wiina wa yalomolomera khu.
\v 23 
\v 24 Simoni Petero yamusima nu khumu voolera, "Murhunikhitse khumanye nu wiina wa alomolomakhu." 
\v 25 Khu lwayako mweechitswi mweene woyo yisuunda hiimbi nu khusetema hambalu ha Yeesu nu khumurheeva, "Mwaami, wiina mweene wuyu?"
\v 26 "Nu wuyu wandoonjera  shirhonje shyu mukati yuku nu khumuha  lwa mba ni ndakhakwiina mu ibakuuri." Lwa yali amali khwiinikha shitonyeshyu mukati mu ibaakuli, yamuha Yuuda Mwiikhula wa Simioni  Iskarioti. 
\v 27 Niyakhamala khumuha shitonye shyu mukati, Shetani yiinjira mu Yuuda , na Yeesu na muvoolera, "Khola ka wenyaanga khukhola yako vwaangu."
\v 28 Avulakhu khali mulala khu veechitswi vali ni vakooni ha shiivwa na Yeesu wamanyakhu  shachira Yeesu na muvoolera ndyo. 
\v 29 Valal khu vo vakanakana, shichira Yuuda naye wachiingaanga shisikolo shyi tsirupya, khu Yeesu yamovoolera ndi "Tsyukule shyukhulya shyakhulya mu inyiinga yi lipaasaaka",  anoho kali atsi khuhaana khu vukhoonyi khu vaandu  vatakha. 
\v 30 Lwa Yuuda yali khunyoola mukati, yarhula irwaanyi vwaangu. Nu vutukhu nu vwiinjira.
\v 31 Lwa Yuuda ya rhulaho, Yeesu yavavoolera veechitswi veeve, "Mwaana wu Muundu umali khuheerhwa vukhumi nuunundi, na khaandi Nyasaaye umali  khukhuminywa  khuvirhira muye. 
\v 32 Niiva Nyasaaye ukhuminywe khuvirhira munye, Nyasaaye naye na khuminye Mwaana wu Muundu  muye mweene, na khaandi alamukhuminya  vwaangu. 
\v 33 Munye vaana vatiitiiti, ndi na munye khu lwi inyiinga intiitiiti.Muliitsa khu khaava, na khuli lwa ndavavoolera vayahuuti, "Watsitsaanga shyumunyala  khwiitsa yiweeneyo." Na khaandi malala meere nako kamuvoolera munye.
\v 34 Muheetsaanga lirako lyii hya nuunundi, mu yaansaane veene khu veene, khuli inse ndamuyaansa, khaandi ndyo mu yaansaane  veene. 
\v 35 Niiva mulayaansaana veene mu injira yiyi, nalwo lwa vaandu voosi  valiitsa khumanya muli veechitswi vaanje,"
\v 36 Simon  Petero yamuvoolera, "Mwaami utsitsa heena?Yeesu yamurheevulira, "Watsitsaanga shyumunyala khu noonda yiweene yeyo  khu lweene yulu taawe, navutswa mwiitsa munoondeyo khale." 
\v 37 Petero yamuvoolera, "Mwaami shichira shina mbule khukhuloonda iweene yeyo lweene yulu? Ndirhulitsa liiva mwooyo lyaanje khutse shichira yiwe." 
\v 38 Yeesu yamuvoolera, "Yiiwe ulirhulitsa khu haana liiva mwooyo lyoolyo ukhutse shichira inse.? Kyirikali, kyirikali, khuvoolera, itaaywa shyitsitsaa  khulakula  nushiri khu nyambakhana khali khavaka."
\c 14
\cl MULYAANGO  KWI  14

\p
\v 1 Mukhaheendi myooyo cheenyu mba.Musuuvire mu Nyasaaye khaandi musuuvire mu yiinse. 
\v 2 Insu ya Paapa waanje ili nu vwiyaangu vwu viko vinyiikhi. Nikakhaveere ndyo, ndakhamuvoolere, shichira tsitsaanga khu mu loombera vukono munye. 
\v 3 Na lwatsitsaanga khu mu loombera vukoono ndiitsa ngalukhe khumuvukula yinse mweene, khu haamba niindi khaandi munye muve nu muveetsaanga ho.
\v 4 Munye mwamanya injira yitsitsaanga wa tistsaanga." 
\v 5 Tomaasi yamurheeva Yeesu, " Mwaami  khutse khumanyi wa utsitsaanga taawe; khulamanya ndi injira yu khutsyaayo?" 
\v 6 Yeesu ya murheevulira,  "Inse naye injira, kyirikali , ni liiva mwooyo; avulakhuho muundu wiitsa khu Paapa  na khavirhiire khu mu yiinse. 
\v 7 Mulava nu mwamanya , khaand mwakhamumanyi Paapa waanje. Khurhula nuunundi mu  mumanyi khaandi mu mali khu muloola."
\v 8 Filipo yamuvolera Yeesu, "Mwaami, Kha khumanyinye Paapa, aluve lutuukhi  khu khutse." 
\v 9 Yeesu ya muvoolera, "Inse ndaava na munye khu lwu luhoono muno, na mushiri khu manya, Filipo? Muundu woosi wandoola yinse khaandi yaloola Paapa. Uvoola ndina khaandi khumanyinye Paapa?"
\v 10 Shyumunyala khu suuvira khu inse ndi mu  Paapa khaandi Paapa ali mu yiinse? Makhuuva ka nomolomaanga khu munye , shyi kalomolomaanga khu lwu vunyali vyaanje, navutswa ni paapa umenyaanga mu yinse ukholaanga miyiinsi chyeechye. 
\v 11 Musuuvire inse ndi mu Paapa, khaandi Paapa ali mu yinse, nikakhali ndyo khu suuviri khuloondekhana khu miyiinsi cha kholaanga.
\v 12 Kyirikali, kyirikali, muvooleraanga, Muundu usuuvira mu yinse alakhola mihiinsi khu chakholaanga, khaandi alakhoola mihiinsi mikali khuvirha yiichi  cha kholaanga shichira tsitsaanga khu Paapa. 
\v 13 Shindu shyoosi shyu rheeva mu liirha lyaanje, Ndashi khoola khu Paapa atuukhe khukhuminywa khuvirhila mu Mwaana 
\v 14 Niiva mu larheeva shindu shyoosi mu liirha lyaanje,   nda mukholeera..
\v 15 Niiva mwa nyaansa, mu laliinda malako kaanje. 
\v 16 na ndasaala khu Paapa, na Paapa aliitsa khu muha mukhoonyi wuundi , wiitsa amenye na munye  mihika ni mihika --- 
\v 17 Rooho wu vwakyirikali.Vaandu vishyivala shyivanyala khu mwiinjiritsa shichira shivala shyishyi muloolaanga taawe, khaandi shyi shyimumanyi taawe.Navutswa munye mwamumanya shichira amenyaanga mu munye khaandi aliitsa khutsilirira khu menya mu munye.
\v 18 Shindamulekha  khuli vavisaandu taawe; ndiitsa khu kalukha khu munye. 
\v 19 Khu lwi inyiinga ya matukhu matiitiiti kashiri khuvirha, vaandu vu mu shivala, shyivaliitsa khundoola khu, navutswa munye muliitsa khu ndoola.Shichira inse menyaaanga khaandi munye mulamenya. 
\v 20 Khu litukhu yero, muliitsa khumanya ndi menya mu Paapa na munye muli mu inse, na inse ndi mu munye.
\v 21 Muundu ulii malako  kaanje khaandi akaliindaanga, woyo naye wanyaansa, na wonyo wa nyaansa, alayaanswa na Paapa waanje, na khaandi yinse nda muyaansa, ndaloolekha khu ye." 
\v 22 Yuuda (Ukhali Yuuda Iskarioti navutswa wuundi) yamuvoolera Yeesu, "Mwaami, shichira shina uloolekhe khu khutse  vonyene  navutswa khuvula khuloolwa ni shivala?"
\v 23 Yeesu yamurheevulira nu khumu voolera, "Niiva muundu woosi yanyaansa, alaliinda makhuuva kaanje.Paapa waanje naye alamuyaansa,khuliitsa khuye nu khuloombe liimenya muye khuli haango heerhu. 
\v 24 Muundu unyambakhanaanga shyaliindaanga makhuuva kaanje muye taawe.Likhuuva lyu uhulirhaanga shyilirhulaanga mu yiinse navutswa lirhulaanga khu Paapa woyo wa nduma.
\v 25 Muvoolere makhuuva yaka , nishyiri na munye. 
\v 26 Navutswa, Mukhoonyi ---  nali Rooho  Mutaakatiifu, wa Paapa aliitsa khurhuma mu liirha lyaanje --- aliitsa khumweechitsa viindu vyoosi na khaandi aliitsa khu mwiitsukhitsa vyoosi vya   ndamuvoolerakhu. 
\v 27 Mirheembe mulekherhaanga; muheensaanga mirheembe chaanje.Shyimuheensaanga mireembe khuli chya vaandu vwu mushivala vahaanaanga  taawe.Mukhaheendi mwyooyo chyeenyu mba, khaandi mukhava nu vurhi mba.
\v 28 Mwahulira ni mu vooleraanga, "Ndulaaho nu khutsya, khaandi ndiitsa khukalukha khu munye. Niiva mwanyaansa, mulava nu vusaangari shichira tsitsaanga khu Paapa, shichira Paapa waanje  nu wu  vunyali vunyiikhi khumbirha. 
\v 29 Nuunu ndi mali khu muvoolera ni kashiri khwiikholekha khu, lwa kaliitsa khwiikholekha, muliitsa khu suuvira. 
\v 30 Shyitsitsaanga khu va nililomoloma liindi lyu luhoono na munye, shichira mwaami wi shivala yishi yitsaanga.Mwaamihi mweene wuyu shyali ni tsingulu khuvirha yinse, 
\v 31 navutswa khu vaandu vyu mushivala vtuukhe khumanya ndi ndamuyaansa Paapa waanje, kholaanga vutswa vuli shindu shyoosi shya Paapa amboleraanga khole."Siinjiri nuunundi khurhule havuundu hanu."
\c 15
\cl MULYAANGO  KWI  15

\p
\v 1 "Inse  ndi khuli musaala kwu musapipu  kwa kyirikali; na Paapa waanje naye museembereri. 
\v 2 Arhemaanga vuli lusya lwoosi lulu khu yinse lukhamaanga matuunda,khaandi asosolaanga vuli lusya lwoosi lwamaanga matuunda khu lutuukhe khwaminya matuunda mu  vunyiikhi.
\v 3 Munye muli vanihu khale khurhulana khu meechitso ka ndamweechitsa. 
\v 4 Mutyaanyinye khumenya mu yinse, na yinse tsyaanyinye khumenya mu munye.Khuvula khuho nu lusya lunyala khwaminya matuunda lweene taawe, nun lukhaveere khu musaapipu.Khaandi ni ndyo munye shyumunyala khwaaminya khu matuunda koosi nu mukhatsyanyinye khuva  mu yinse.
\v 5 Inse ndi musapipu, na munye muri tsisyaa tsyakwo.Woosi utsiririlaanga khuva mu yinse , na yinse khurhikala muye, yamaanga matuunda mu vunyiikhi, shichira vuchira yinse shivulakhuho shyumunyala khukhola. 
\v 6 Muundu wambakhana khu menya mu yinse , ali khuli lusya  lwarheemwa nu suuvwa ilwaanyi  nu khuniala.Tsisya tsyarhemwa tsivunjeritswaanga nu khusuuvwa mu muliro, na tsimaanya tsisaambwa. 
\v 7 Niiva ulamenya mu yinse, khaandi makhuuva kaanje ni kamnya mu yiwe, mularheeva shindu shyoosi shyamuva mwenyaanga, na mulakholelwa.
\v 8 Khuvirhila mu lyaama matuunda khweenyu, Paapa waanje akhuminywaanga, khu lwayako mwaame matuunda manyiikhi khu kalolekhe khuva ni kyirikali muli veechitswi vaanje. 
\v 9 Khuli Paapa yanyaansa khaandi ndyo na yinse ndamuyaansa.Mutsiririre khumenye mu vuyaansi vwaanje.
\v 10 Niiva mula tsiririra khuloonda malako kaanje, mulatsirira khuva mu vuyaansi vwaaanje, khuli lwa inse noondaanga malako ka Paapa waanje khaandi ntsiririlaanga khumenya mu vuyaansi vweevwe. 
\v 11 "Muvoolere vindu yivi, khu vuyaansi vwanje vutsyaanyinye khuva mu munye, khaandi khu vuyaansi vweenyu vutuukhe khwiitsula.
\v 12 Yiri nalyo lilako lyaanje, muyaansane khuli  inse ndamuyaansa. 
\v 13 Vuyaansi vukali vwu muundu anyala khuyaansa valina veeve nu khuhaana liiva mwooyo lyeelye khuvakhutsira valina veeve.
\v 14 Munye muli valina vaanje, niiva mulakhoola  koosi kamuvoolera khukhola. 
\v 15 Khurhula nuunundi shi ndatsyaanyinya khumulaanga varhumikhi vaanje taawe, shichira varhumikhi vakorwa shyu murhuchi waavo akholaanga.Navutswa ndamulaanga valina vaanje, shichira mali khu muvuulira vuli shiindu shyoosi shya ndeeka  khurhula khu Paapa waanje.
\v 16 Shyumuli nu munye mwandovola taawe, nikhali ni inse wamurhovola nu khumuvikha mutsi  khwaama matuunda , na khaandi matuunda keenyu katuukhe khumenya.Kali ndyo khu koosi ka murheeva khu Paapa khuvirhila mu liirha lyaanje, alamu ha. 
\v 17 Muvooleraanga, "Muyaansane veene khu veene
\v 18 Niiva vaandu vwu mu shivala vamuhiimaanga, khutuukha mu manye ndi,  vali nu vuhiimwa khu yinse khurhula mulirhaanga. 
\v 19 Niiva mwakhaveere vaandu vyi shivala, shivala shakhamuyaansi khuli vaandu vashyo.Navutswa shichira shyumuli vaandu va shyo na ndamurhoovola khurhula mushivala, nalwo  lwi shivala shimwambakhanaanga.
\v 20 Mwiitsukhitse makhuuva ka ndamuvoolera: "Muhinsiri shyali nu vunyali khuvirha murhuchi weewe taawe.Nikava vandambitsaanga, valiitsa khu mutaambitsa munye khaandi.Niiva valoonda meechitso kaanje, khaandi ni ndyo valiitsa khuloonda meechitso keenyu. 
\v 21 Navutswa vaandu valiitsa khu mukholera viindu yivi vyoosi  shichira liirha lyaanje, na shichira shyi vamumanya wanduma. 
\v 22 Ndava ni ndavula khwitsa khulomoloma khuvo, vakhaveere vave ni vavula vwooni, navutswa nuunundi va vula shivune shavishingilakhu khu va voolere va vula vwooni  .
\v 23 Muundu unyambakhanaanga , yambakhana khali na Paapa waanje. 
\v 24 Kalava shyindakholakhu mihiinsi muvo, chya muundu wuundi ashiri khukholakhu, shivakhaveere nu  vwooni taawe; navutswa shichira vamala khuloola na nalwo lwa vanyambakhanaanga halala na Paapa waanje. 
\v 25 Navutswa kali ndyo khu lwu khurhweekhitsa likhuuva lyahaandiikwa mu Malako kaavo, "Vanduunyira vuchira shivune shyoosi."
\v 26 Lwa mukhonyi alituukha  --- Woyo wa ndilimurhumira khu rhula khu Paapa, naye nali, rooho wa kyirikali, urhulaanga khu Paapa ---yiitsa ahaane  vushahiti khu yinse. 
\v 27 Na munye khaandi   muliitsa khweenyekha khu haana vushahiti vwaanje, shichira mwaava halala  na yinse khurhula mu lirhaanga.
\c 16
\cl MULYAANGO  KWI   16

\p
\v 1 Muvoolere makhuuva yaka koosi khu mulivula khu kalukha inyuma mu lisuuvira lyeenyu. 
\v 2 Valiitsa khu mukhuunga nu khu musuuva ilwaayi wa masinakoochi. Navutswa inyiinga yiitsaanga ya woosi umwirhaanga alakanakana akholaanga mihinsi chya Nyasaaye.
\v 3 Valiitsa khumu kholera viindu yivi shichira vakorhwa khumanya Paapa khaandi yinse. 
\v 4 Mali khumuvoolera makhuuva yaka khu lwa isaa yeyo ituukha, muliitsa khwiitsukhitsa ndamu lomolomera khulondekhanakhu.Shi ndali ndamuvoolera khu yaka khurhula mulirhaanga, shichira ndali niindi halala  na munye.
\v 5 Navutswa nuunundi tsitsaanga khu woyo wanduma mushivala, na avulakhu woosi khu munye undeevanga, "Ni heena wa utsitsaanga?" 
\v 6 Navutswa shichira mali khumuvoolera viindu yivi, vuveereri vwitsuure mu mwyooyo chyeenyu. 
\v 7 Navutswa ka kyirikali mu voolera, nu vukhala khu munye inse ni ndulaho.Shichira ni kharhuliho nu khutsya, Mukhonyi shyaliitsa khu munye, navutswa nintsya, ndamurhuma  khu munye.
\v 8 Lwa Mukhoonyi aliitsa khwitsa, aliitsa khuvakala havulavu khu vumushivala, vutaamanu vwa vaandu vakhoolaanga shichira vwooni, khaandi khuli Nyasaaye aliitsa khukhalachira vaandu khu likhoola lyuvuluunji  -- 
\v 9 khuloondekhana khu vwooni, shichira vaandu vishivala shi vasuuviraanga mu inse; 
\v 10 khuloondekhana khu vuluunji shichira, ntsiitsa khu Paapa na shyu nu mundoleekhu mba; 
\v 11 khuloondekhana khulikhalaka, shichira mwaamihi wu mushivala shinu amali khukhalachirwa.
\v 12 Ndi na makhuuva manyiikhi ku khumu voolera, navutswa shyumuli ni liikhutsira khu lweene yulu. 
\v 13 Navutswa lwu Mukhoonyi aliitsa, nali Rooho wa Kyirikali, aliitsa khu mwimirira mu ka kyirikali koosi,shichira shyi yiitsa alomolome keeke mweene taawe.Navutswa koosi ka alihulira,  kaandi kaliva ni kiitsaanga. 
\v 14 Aliitsa khu  khuminya inse, shichira alavukula khu kali kaanje nu khumuvoolera.
\v 15 Viindu vyoosi vya Paapa waanje ali navyo ni vyaanje.Khu lwa yako, nalwo lwa muvoolera ndi Rooho aliitsa khuhulira ka ndiitsa khumuvoolera khaandi amuvoolere. 
\v 16 Ni matukhu matiitiiti ka rhikale ka mutsitsaanga khuvula khu ndoola,ma khaandi matukhu matiitiiti ka khavirha, muliitsa khu ndoola khaandi."
\v 17 Valala khu veechitswi veeve vavoolerhana, "Yaka , anyala khuva na khuvoolera shina?" "Khu lwa matukhu matiitiiti shyumulandola khu mba, khaandi khu lwa matukhu matiitiiti nu mu ndoole khaandi." ma khaandi ,shichira ntsitsaanga khu Paapa?' 
\v 18 Khu lwa yako vavoola, "Ni shina shya avoolaanga, "Khu lwa matukhu matiitiiti?' khutse shyu khumanyi  shyoosi khuloondekhana khu  kavoolaanga."
\v 19 Yeesu yamanya  vali na marheeva, na yamanya navavoolera, "Yaka nako kamurheevanaanga, shya kamuvoolere kavoolaanga; Mbooli karhikale matukhu matiitiiti na shyumuliitsa khundola inse taawe, khaandi matukhu matiitiiti ni kakhavirha, muliitsa khundola inse. 
\v 20 Kyirikali, kyirikali, muvoolera, muliitsa khulira nu mwikhuula, navutswa vaandu vwu mushivala, valiitsa khusaangala.Muliitsa khuveerera, navutswa khuveerera khweenyu khuliitsa khuchira musaangale. 
\v 21 Lwa mukhali yaahelitsa avetsaanga hiimbi khwiivula mwaana, aveleraanga shichira isaa yeeye yu khu nyaakhana ivetsaanga ni ya khatuukha; navutswa lywu mwaana avetsaanga ni yakhivulwa, yivilirira lyiinyakhana lyeelye, shichira vuyaansi vyu mwaana umali  kwiivulwa mushivala.
\v 22 Niindyo khaandi kali khu munye nuunundi muli nu vuveereri, navutswa ndikhakalukhe khu muloola, nalwo khaandi muliitsa khuva nu vusaangali, na avulakhuho unyala khuvanuula  lisaangala lyeenyu. 
\v 23 Khu litukhu yero muliitsa khuvula khundeevakhu shindu shyoosi.kyirikaali, kyirikali, muvoolera,nu murheeva shindu shyoosi khu Paapa mu liirha lyaanje alamukha. 
\v 24 Khutuukha lweene yulu mushili khu ndeevakhu shindu mu liirha lyaanje.Murheeve  na mu lanyoola, khu vuyaansi vyeenyu vutuukhe khurhweekhitswa.
\v 25 Muvoolere viindu yivi mu tsinganu, nvutswa inyiinga ituukhaanga ya ndakhitse khuvula khu muvoolera mu tsinganu, nikhali ndiliitsa khumuvulira mumanye havulavu makhuuva koosi   khuloondekhana khu Paapa.
\v 26 Khu litukhu lyeene yero muliitsa khurheeva Paapa  shiindu shyoosimu liirha lyaanje : shyikanyala khuva mboolaanga , inse nda murheevera khu Paapa taawe, 
\v 27 shichira Paapa yakhandi yamuyaansa mweene, khaandi shichira mwaanyaansa nu khu suuvira ndiitsa khurhula khu Nyasaaye. 
\v 28 Ndiitsa khuhula khu Paapa, na ndayiitsa mu shivala.Khaandi ndulaanga nuunundi mu shivala na ntsitsaanga khu Paapa  waanje."
\v 29 Veechitswi veeve vamuvoolera, "Loola, yaha wakhakhu lomolomera havulavu vuchira khurhumikhira tsinganu. 
\v 30 Nuunundi khumanyi uli wamanya vindu vyoosi, na khaandi shyu weenya muundu woosi khukhurheeva marheeva taawe. Shichira yaka, kachiraanga nu khukhusuuvira ndi warhula khu Nyasaaye." 
\v 31 Yeesu yavarheevulira, ""Mwakhasuuvira nuunundi?"
\v 32 Heensi, isaa yiitsaanga, nyee, na imali khutuukha, lwa mutsitsaanga khu salaanyinywa, vuli muundu muungo  mweemwe, na mulaandekha woonyene. Navutswa shindi woonyene taawe, shichira Paapa ali niinse. 
\v 33 Muvoolera vindu yivi  khu lwa muli muyinse muliva  ni mireembe .Vaandu vwu  mushivala  shinu valiitsa khumutaambitsa ni shyivi, navutswa mwikhutsire, inse mali khu kuurha shivala."
\c 17
\cl MULYAANGO  KWI  17

\p
\v 1 Yeesu lwa yali ni yakhamala khu voola makhuuva yaka, yatoovana  tsimoni tsyeetsye  na heensa mwikulu nu khuvoola, " Paapa,  isa yaanje imali khutuukha,  khakhuminye mwaana woowo, mwaana woowo, khu khaandi mwaana wowo atuukhe khu khu mhuminya--- 
\v 2 khuli wamuha vanyali khu vaandu voosi  khu atuukhe khuhaana  liiva mwooyo khu vaandu voosi vu mali khu muha.
\v 3 Vulamu vyi liiva mwooyo li kha hera mba nu yuvu: Ndi va      tuukhe khu khumanya ,yiwe uli Nyasaaye wa kyirikali, na wooyo wa warhuma, Yeesu Kristo. 
\v 4 Inse  mali khu khuminya hanu  khu liirhova.Mali khu  rhweekhitsa mihiinsi cha waanduma nditse khu khola. 
\v 5 Khu lwayako, Paapa, kha khu minye nuunundi  halala niiwe vukhumi vulalal vweere  vwa ndali navwo na yiwe liirhova ni lishiri khuloongwa.
\v 6 Mali khu va vuulirha vaandu va waamba khurhula mushivala liirha lyoolyo .Vaandu  vali voovo va  yiwe waamba, khaandi vatsitsachiriraanga khuloonda likhuuva lyoolyo. 
\v 7 Nuunundi vamali khumanya viindu vyoosi vya waamba virhulaanga khu yiwe, 
\v 8 shichira mali khuvaha makhuuva koosi ka vaamba.Vakavuchirire nu khumanya kyirikali ndi ndiitsa khurhula khu yiwe,khaandi vasuuvire niwe waanduma.
\v 9 Mbasaaliraanga veechitswi vaanje: shi va saaliraanga vaandu vi shivala taawe, navutswa yavo vwu waamba, shichira veeneyava ni voovo. 
\v 10 Vuli shiindu shyoosi shyiri shyaanje  ni shyooshyo , na shyoosi shyiri shyooshyo ni shyaanje, na yinse nyoola likhuminywa  khuvirhila mu vyo. 
\v 11 Yinse shiindi mu shivala khaandi, navutswa vaandu yava  navo vashiri mu shivala, na inse ndiitsaanga khu yiwe.Yiwe Paapa Mutakatiifu, valiinde mu liirha lyoolyo lyu waamba khu vatuukhe khuva shiindu shilala, khuli khaandi khutse khuli shiindu shilala.
\v 12 Lwa nadali ni shiri halala navo,  ndava liinda vulahimu lyiirha lyoolyo,  liirha lya  waamba.Ndavaliinda vulahi, na avulakhuho muundu  woosi khali mulala khuvo wakorha, khu katuukhe khurhweekhitswa Maandaiiko Matakatiifu. 
\v 13 Navutswa nuunundi ndiitsa khu yiwe,navutswa mbasaaliraanga viindu yivi yavo vashiri  mu lirhova, khu vatuukhe khu  nu vuyaansi vwaanje nu vurhweekhitswa mu vo. 
\v 14 Mali khuvaha likhuuva lyoolyo, na vaandu vyu mushivala vavambakhaane, shichira shyivali vu mushivala, khuli khaandi yinse lwakhali wu mushivala.
\v 15 Shyivasaalira  yiwe khuvarhulitsa mu liirhova taawe, navutswa  uvaliinde khurhula  khu Mutaamanu woyo. 
\v 16 Vo shivali vyishivala taawe, khuli yinse khaandi lwa khali wu  mushivala. 
\v 17 Uvatakaase khu virhila mu vywa kyirikali ,shichira likhuuva lyoolyo ni lya tooto.
\v 18 Khuli wanduma khu vaandu vwu mushivala, khaandi ndyo  inse va rhumaanga khutsya mushivala. 
\v 19 Ndayivikha khuva mutakase shichira vo, khu khaandi vo veene  vatuukhe khwitakasa khu virhila mu vwakyirikali.
\v 20 Shisaalilaanga veene yava vonyene taawe,navutswa khaandi yavo voosi valiitsa khusuuvira mu yintse khuvirhila mu likhuuva lyaavo 
\v 21 khu voosi valiva halala, khuli yiwe Paapa, uli mu yinse, khaandi inse ndi mu yiwe.Saalaanga vave  khaandi mu khutse  khu vaandu vu mushivala  vatuukhe khu suuvira ndi niwe wanduma.
\v 22 Vukhumi vwu waamba mali khu vaha, mabheere khu vatuukhe khuva shiindu shilala, khuli manya khutse khuli halala: 
\v 23 inse mbee  mu vo, na yiwe uve mu yinse --khu vatuukhe khuleerhwa mu vulala humani, khaandi khu vaandu vwu mushivala valimanya ndi yiwe naye wanduma, na wavayaansa vwulala vweere khuli lwa wanyaansa.
\v 24 Paapa, ndenyaanga yavo voosi vwu wamba vave na yinse handi, khaandi valoole vukhumi vwaanje, vukhumi vwa waamba shichira wanyaansa  khali misiinji chyi shivala ni chyishiri khuloongwa.
\v 25 Paapa wu liikhoola  lyu vwuluunji, khali niiva vaandu vwu mushivala shyi vakhumanyi mba, navutswa yinse ndakhumanya; na yava vamanya niwe wanduma. 
\v 26 Na inse  mali khu vamanyinya liirha lyoolyo,khaandi ndaliloomba khumanyikhana, khu vuyaansi vwanyaansa navwo vutuuke khuva  khaandi muvo, na inse  ndava mu vo."
\c 18
\cl MULYAANGO  KWI  18

\p
\v 1 Yeesu lwa yamala  khuvoola yaka, ya rhula halala na veechitswi veeve na tsya khu lucherekha lwu muchera kwa Kiduroni.  Khwali  ho nu mulimi kwa Yeesu na veechitswi veeve vinjiramu. 
\v 2 Yuuda woyo  yali natsitsaanga khu mutsaama Yeesu, yali ya manya havuundu heene yaho vulahi, shichira Yeesu na veechitswi veeve vali vamenya ni vakaanira haweene yaho. 
\v 3 Khu lwa yako, Yuuda yiitsa ho, ni yimirire mukaanda kwa kwa vasikali va varoma, na valala khu valiindi vyi liiteembeeri vali ni varhumilwe na vasikali vakali na vafarisaayo.Viitsaho ni vachiinji tsitoochi, tsitaaha ni vyuuchi.
\v 4 Na Yeesu, wali yamanya vuli shindu shyoosi, shyali ni shitsitsaanga khwiikholekha khuye. Yisuunda  imberi na varheeva, "Nu wiina wa mukhavaanga?" 
\v 5 Navo vamurheevulira, "Yeesu wa Natsareti." Yeesu yavavolera, "Naye inse."Yuuda , yali  na mutsaami, yali na siinjire halal na vasikali.
\v 6 Heene yaho, lwa yavavoolera "Naye inse", vakalukha inyuma ni khukwa haasi. 
\v 7 Na khaandi yavarheeva, "Nu wiina wa mukhavaanga?" Navo khaandi vavoola, "Yeesu wa Natsareti."
\v 8 Yeesu yavarheevulira,"Mu voolere naye inse".Khu lwa yako niiva  ni inse wa mukhaavaanga , lekhi yava va tsii." 
\v 9 Yaka kali khu lituukhe khurhweekhitswa likhuuva lya ya voola: "Yavo voosi va wamba avulakhuho khali mulala wa ndakoritsa."
\v 10 Simoni Petero, yali nali ni shivaavi, ya shitsomola nu khurhema shirhoyi shyu khu mukhono musaatsa shyu muhinsiri wu mukali wa vasaalisi voosi.Muhiinsiri mweene woyo liirha lyeelye lyali Malukasi. 
\v 11 Yeesu ya muvoolera Petero, "Kalukhitsa shivavi yeshyo mu shyuula shya shyo! Shyu vuli  nu vulahi inse khungw'a mu shikoombe shyi linyaakhana, shya  Taata waanje ambeele?"
\v 12 Mukaanda kwa vasikali va Varoma na halala nu mwiimiriri waavo na vasikali vyi liteembeeri lya vayahuuti, vamukuirha Yeesu nu khu mu vooha. 
\v 13 Varhaanga khu muhirha khu Anasi, shichira yali nakhuvitsala wa Kayafa, wali nali mukali wa vasaalisi voosi khu muhika kweene yoko. 
\v 14 Kayafa naye yali na vooleere vimiriri va Vayahhuti ndi nu vulahi muundu mulala khukhutsira vaandu voosi.
\v 15 Simoni Petero yamuloonda Yeesu, nakhaandi mweechitswi wuundi yamuloonda.Mweechitswi mweene woyo yali yamanyikhana khu musaalisi mukali, khu lwayako yaloonda khu Yeesu ni yiinjira halala na Yeesu yinjira mu mujitsi mwu musaalisi mukali; 
\v 16 navutswa Petero yasiinjira irwaanyi wi shirivwa.Khu lwa yako mweechitswi wuundi woyo, wali yamanyikha khu musaalisi mukali, yarhula ilwaanyi na lomoloma nu muliindi wi shilivwa, namwiyamira khumwinjiritsa Petero mukari.
\v 17 Mwaana wi shikhaana wali nali wu khuliinda ha shirivwa yamurheeva Petero,"Yiwe shyuli mulala khu veechitswi  vwu muundu wuyu?" Petero yamurheevulira, "Awa Shiindi mulala khu vo taawe?" 
\v 18 Varhumikhi na valiindi vali ni vasiinjire ho vali ni vawaani muliiro shichira vushiindu vwaali  nu  vuvalechi.khu vawaana muliiro kwa maanda, shichira vushiindu vutsiriru vwalikhu, khu vali vasiinjireho ni voorhaa muliiro. Petero yali  halala navo, na siinjire ho ni yoorhaa muliiro.
\v 19 Mukali wa vasaalisi ya rheeva Yeesu khu loondekhana khu veechitswi veeve khaandi khu meechitso keeke. 
\v 20 Yeesu yamurheevulira, "Ndalomoloma khase khoosi havulavu khu vaandu vyu mushivala.Ndayechitsa havulavu   vuli khase mu masinakoochi nu mu liteembeeri hakwali na vayahuuti voosi ni viitsi halala. Shyu khuli khu ho ni shiindu shya ndavoola ha vwu visu taawe. 
\v 21 Shichira shina nu muvula khu ndeeva? Rheeva yavo vambulikhitsa ni lomlomaanga vakhuvoolere  kandavoola."
\v 22 Lwa Yeesu yali ni yakhavoola yaka, mulala khu vakhoongo va vasikali yali na siinjiire ho, ya musaamula Yeesu lukhovi ni shikaalo shyu mukhono kweekwe nu khu mu voolera, "Ni ndyo unyala khu rheevulira mukali wa Vasaalisi ?" 
\v 23 Yeesu yamurheevulira, "Niiva nomolome vutaamaanu, voola khu vushahiti khu vutaamaanu  mu kanomolome, navutswa niiva nu vuluunji, shichira shina nu saamula lukhovi? 
\v 24 Khu lwa yako , Anasi, yamuhirha Yeesu na shi voheerwe khu Kayafa , yali nali  mukali wa vasaalisi voosi.
\v 25 Simoni Petero yali na siinjire  ni yorhaa muliiro.Ni vamurheeva, "Yiwe uvule khuva  uli mulala khu veechitswi vyu muundu woyo?"Naye yambakhana khu lwu khuvoola,"Awa, ndi mulala khuvo taawe?" 
\v 26 Murhumwa mulala wu musaalisi mukali, yali mwiikho wu musikali wa Petero yakhalaka shiroyi, yavoola, "Mbuli khukhulora khu mu mliminuli halala naye?" 
\v 27 Petero yambakhana khaandi; na heene yaho itaaywa yamanya ni ilakula.
\v 28 Mukaamba tsuri  nu kushiri mu mavweevwe, Yeesu yarhulitswa wa Kayafa nu khu  hirwa mu insu yu vwamihi nu hu vukhalachi .Na veene shiviinjira munsu yi likhalaka taawe, viliinda va vule khwiivekha vwooni, khu vatuukhe khusaanga mu lilya li lipaasaka. 
\v 29 Pilato  yarhula irwaanyi niyiitsa khuvo nu khuvavoolera,"Ni mayaalo  shina ka muli nako khu muundu wuyu?" 
\v 30 Vamurheevulira nu khu voola," Muundu wuyu alavula khuva mutaamaanu shyu khuveere khumuleere khu  yiwe taawe."
\v 31 Pilato yamanya ava voolere, "Shyu mu muvukula veene, mumu khalachire khuloondekhana na malako keenyu." Vayahuuti yavo vamu voolera, "Malako keerhu shi kakhwiiyamirakhu khutse khukhalachira muundu likhutsa mba." 
\v 32 Vavoola yaka , nakali ku khurhweekhitsa  livoola lya Yeesu yali ni yavoola khumanyinyi likhutsa lya lukanu shyi yiitsa akhutsa.
\v 33 Pilato yiinjira muunsu yu vwaami khaandi nu khumulaanga Yeesu khu lu khumuvoolera, "Yiiwe uli Mwaami wa Vayahuuti?" 
\v 34 Yeesu yamurheeva, "Yero ni liirheeva lyu undevaanga lyolyo mweene ,anoho vaandu vaandi vakhuvoolere makhuuva khu inse? 
\v 35 Pilato ya murheevulira,"Yinse shiindi muyahuuti taawe, Uloola niindi khuli  mu  yahuut? Vaandu vi ihiiri yooyo na vasaalisi vakali vakhuleerhi imberi waanje. Ukholi shina?"
\v 36 Yeesu yamu rheevulira, "Vwaami vwaanje shyu vuli  vwu khushivala shinu.Niiva vwaami vwaanje vwakhaveere vwu khu shivala shinu, varhumikhi vaanje vavere vala lwaana nuunundi nu khuloomba Vayahuuti vavule khu mbaana khu yiwe.Nuvutswa vwaami vwaanje shyuvuli vwarhula haasi hanu. 
\v 37 Pilato yamanya amuvoolere, "Yiwe uli  Mwaami?"  Yeesu ya murheevulira, "Yiwe uvoola ndi Mwaami.Ni shicira keene yaka nako kaachira ni ndiivulwa, khaandi shichira yaka ndiitsa mu shivala, nduukhe khuhaana vushahiti khu vwa kyirikali.Muundu woosi  wa kyirikali ahuliikhitsa  mwooyo kwaanje."
\v 38 Pilato yamurheeva, "Vwa kyirikali ni shina?" Na lwa yamala khu voola yaka, yakalukha khu Vayahuuti irwaanyi nu khu vavoolera, "Shindolakhu vwooni vwoosi khali vuti khu  muundu  wuyu vuchira mukhalachire. 
\v 39 Navutswa khu loondekhana khu mwiima kweenyu kwa muli nakwo, kaanduukhira mulakhulire  muundu mulala mu inyiinga yu mu lipaasaka.Khu lwa yako , mweenya mulakhulire Mwaami wa Vayahuuti khu  munye?" 
\v 40 "Valaanjirira nu khu voola, "Muundu wuyu taawe, lakhula Paraaba!  Paraaba yali muhiingani  wenya khukalukhanyinya vwaami.
\c 19
\cl MULYAANGO  KWI   19

\p
\v 1 V1Khu Pilato yahaana Yeesu alaandulwe shivoko shyi mishaliti. 
\v 2 Vasikali va liinga ingarha ya mahwa ki vikuunga.Nivachifwala khu murwi kwa Yeesu nu khu mu fwaala ikaansa yi itsambarau. 
\v 3 Niva mu voolera, "Mireembe Mwaami wa Vayahuuti": Nukhu mu saamula tsikhoovi
\v 4 Pilato yakalukha nu khutysa irwaanyi  khuvo nu khu voola, Heensi mukalukhitsa  khu munye, khu mumanye mbula vutaamaanu vwanyooli khu ye vuchira akhalachirwe." 
\v 5 Haweene yaho Yeesu yiitsa irwaanyi, na fwaalilwe ingarha ya mahwa, ni ikaansa yi tsambarau.Pilato yavavoolera,,"Heensi muundu tsana naye wuyu!" 
\v 6 Lwa vakali va vasaalisi na vasikali vamuloola Yeesu, vahaansukha nu khuvoola, "Avaambwe!  Avaambwe!" Pilato yavavoolera, "Muvukuli mumu vaambe munye veene, inse  shindooli khu likoso lye mba."
\v 7 Vayahuuti vamurheevulira,  "Khuli ni liirako,na khuloondekhana khu lirako tsana, kamutuukhira  akhutse shichira wayikhola khuva Mwaana wa Nyasaaye." 
\v 8 Lwa Pilato ya hulira  ndyo, yatsyaanyinya khurhia muno, 
\v 9 ni yiinjira munsu yu vwaamihi khaandi nu khuvoolera Yeesu, "NI heena wa urhulaanga?" Navutswa Yeesu ya shiring'ana vutswa.
\v 10 Heene yaho  pilato yamuvoolera, "Shyunyala khu nomolomera taawe? Shyu manyi  khu ndi nu vunyali vwu khukhuvoholola , anoho vwunyali vwu khukhuvaamba?" 
\v 11 Yeesu yamurheevulira, "Ulikhu nu vunyali vwoosi khu inse mba, nikakhali ka uhererwe khu  khurhula mwikulu.Khu lwa yako woyo  umbaani khu yiwenaye  ali nu vwooni vwukali  muno."
\v 12 Lwa Mwaami Pilato yahulira ndyo, yacheritsa khuli yali anyala khu  muvoholola Yeesu.Navutswa Vayahuuti valaanjirira ni vavoola, Niiva ulamuvoholola  muundu wuyu, shyu nyala khuva mulina wu Mwaami wa Rooma  taawe! Muundu wiikholaanga khuva mwaami, ahiinganyinyaanga mwaami  wa Rooma." 
\v 13 Lwa Pilato yahulira ndyo, yahira Yesu irwaanyi, ni yikhala khu shirhuumbi  shyumukhalachi  mu lwaanyi halaangangwa "Injira ya Machina." (Muluhebrania kavoolaanga "Gabatsa,")
\v 14 Lyaali ni lyiri litukhu lyu khwirhechekhera Lipaasaka; hiimbi mu saa sita.Pilato yavavoolera Vayahuuti, "Ansi , uyu nu Mwaami weenyu!" 
\v 15 Navutswa va mu haantsukhira, "Mwiirhe, mwiirhe, avaambwe!" Na Pilato yavavoolera, "Mweenya inse mbaambe Mwaami weenyu?" Vasaalisi vakali vamurheevulira, "Khuvula Mwaami wuundi nakhali Kaisari woonyene." 
\v 16 Haweene yaho Pilato yahaana Yeesu khuvo atsi khuvaambwa.Khu lwa yako, vasikali vavukula Yeesu.
\v 17 Yessu yitiukha musalaba kweekwe, na rhulaho na chiingi musalaba kweekwe ni vamuhiira halaangwangwa  "Havundu hi shihaanga"Liirha liindi lya hawatsana Muluhebrania, "Gologotsa". 
\v 18 Vamuvambira Yeesu haweene yaho, na halala naye vavambilaho khaandi vaandu vasaatsa vaviri, vuli mulala, khu luveka lwa Yeesu, na Yeesu na khakari haavo.
\v 19 Pilato yahaandiika mahaandiiko ki shyimanyinyiro na viikha khu musaalaba.Mahaandiiko keene yako kali, YEESU WA NATSARETI, MWAAMI WA VAYAHUUTI. 
\v 20 Vanyiikhi va Vayahuuti vasooma shyimanyinyiro yishi shichira ha Yeesu yavaambirwa hali hiimbi ni litaala.Shyimanyinyiro yesho shya haandiikwa mu lwu luhebrania, nu Muluyunani khaandi mu Lukuriki.
\v 21 Vasaalisi vakali va vayahuuti vavoolera Pilato, "Ukhang'oota  khu "Mwaami wa Vayahuuti taawe, navutswa ung'oote  khu, "yavoola, ndi Mwaami wa Vayahuuti." 
\v 22 Pilato yavarheevulira, "Lya ng'ooti, mali khu lying'oota."
\v 23 Lwa vasikali vali ni vakhamala khu vaamba Yeesu, vavukula tsinguvu tsye, nu khu khalakanyinyamu vitonye vinne, vuli shitonye khu vuli musikali; khaandi niveenya khukavulana ikaansa yeye.Navutswa iikaansa shyiyali ni  vuhambaanyiro mba, lyali lya navwa khulala khurhula ikulu  khutuukha haasi. 
\v 24 Na vavoolerana, "Rhiiki khuvule khurhaandulanyinya yiyi, navutswa rhiiki khuchi khuvire ikuura khumanya nu wiina uchivukula." Yaka kaakholekhana khu katuukhe khu rhweekhitswa kavoolwa, "Vakavulanaanga tsinguvu tsyaanje  veene khu veene, khaandi ikaansa yaanje  vajikhuvira ikuura." Yaka nako ka vasikali veene yavo  vakhola.
\v 25 Vaandu vali ni vasiinjire hiimbi hu musalapa kwa Yeesu vali, maama wa Yeesu, na seenje wa Yeesu nali mwaana wi shikhaana amwaavo Maryaa, Maryaa mukhali wa Kilyoopa walaangaangwa Maryaa, na Maryaa Magatalena. 
\v 26 Lwa Yeesu yavaloola maama weewe na mweechitswi waya ya yaansa ni vasiinjre hiimbi, yavoolera maama weewe, "Mukhali, heensa woyo nu mwiikhula woowo!" 
\v 27 Khaandi yavoolera mweechitswi mweene woyo, "Heensa, woyo  ni nyina woowo!" Khurhula inyiinga yeene yeyo mweechitswi woyo yamuvukula Maryaa nu khumuhirha muungo mweemwe.
\v 28 Inyuma wa yaka Yeesu nali ni liimanya lyi viindu vyoosi vyali vimali khurhweekhitswa, na khu ka rhweekhitsa mang'oota, Yeesu  yavoola, "Ndi nu vuluhu." 
\v 29 Ibaakuli yali ni yitsulitswekhu idivai indulu yali niliho; vinikha shitaambaya mu idivai yeeneyo, nivaviikha khu shisaala shyi shituundu, ni vashichiingula khukhoombitsa Yeesu. 
\v 30 Lwa Yeesu yali namali khu chikhoomba khu yavoola, "Luweere!" Na yinaminya murwi kweekwe haasi a na khutsa.
\v 31 Khu lwayako vayahuuti, shichira lyaari mulitukhu lyu khwirechekhera Lipaasaka, khu miviri chyivure khurhikala khu musalapa mu litukhu  lyi Lisaapato,(shichira Lisaapato lyaali litukhu lyu luyali lukali) Varheeva Pilato avavuchiirire khumunaka vileenje vya vaandu vali ni vavaambirwe nu khurhulitsa khu musalapa. 
\v 32 Khu lwa yako vasikali vasimukha ni vatsya khumunaka vileenje vyu muundu wu khurhaanga, khaandi vyu muundu wa khaviri  vali ni vavaambwa na Yeesu. 
\v 33 Navutswa lwa vatuukha khu Yeesu, vanyoola na mali khu khutsa khale; shivamunaka vileenje vyeevye taawe.
\v 34 Navutswa mulala khu vasikali veene yavo yarhivirha lirhimo  lyeelye mu tsiimbalu tsya Yeesu, na masaahi na maatsi nikavukhaane  kasundukha. 
\v 35 Muundu yaalola yaka ni ka kholekhaanga ahanaanga lilolekhitsa khuloondekhana khu ko, na lilolekhitsa lyeelye khuko ni lya kyirikali.Khaandi ya manya ndi lilomoloma  lye khu ko ni lya kyirikali khu vaandu mutuukhe khusuuvira.
\v 36 Yaka kiikholekha khu ka tuukhe  khurhweekhitsa kaang"ootwa mu lirako likhulu, "Shyivulakhu khali shilala shyi vikuumba vyeevye shyiliitsa khu munakwa." 
\v 37 Khaandi hawuundi mu indakano kahaandiikwa, "Vaandu valiitsa khu heensa khu woyo wa rhivirhwa mu tsiimbalu."
\v 38 Viindu yivi  nivyakhamala khwiikholekha, Yosefu ya rhulaanga mu litaala lya Arimatseya khaandi nali mulala khu veechitswi va Yeesu, navutswa mwuvwivisu shichira yali yarhia Vayahuuti, yatsyaa khurheeva Pilato amuvuchirire khuvukula muviri kwa Yeesu khurhula khumusalapa.Pilato yamuvuchirira  Khu lwa yako Yosefu yiitsa  khuvukula  muviri  kwa Yeesu nu khutsya khurha . 
\v 39 Nikodemo  khaandi yitsa khumukhonya , woyo wali yiitsaakhu khulola  Yeesu vutukhu.Nkodemo yali uchiinji hiimbi tsikilo 30 tsya manemane na maraashi ku mwaayu mulahi ni vitsukaanyilwe halala.
\v 40 Vavukula muviri kwa Yeesu, ni vakuliinjira mu vitambaya vyi tsimbaala tsindavu halala ni maraashi kwu mwaayu mulahi, khu loondekhana nu mwiima kwa Vayahuuti  kwu liirha miviri. 
\v 41 Khwali nu mulimi heene ha Yeesu yavaambirwa, na mu mulimi mweene yomo hakari, khwaliho ni shiliindwa shyiyaa shya  yavwa mwiichina, shyali shyishiri khuyavirwakhu mu muundu. 
\v 42 Shichira lyaali litukhu lyu khwiirhechekhera Lipaasaaka lya Vayahuuti, na khaandi shichira shiliindwa yeshyo shyali hiimbi, vamuviikha Yeesu mu shiliindwa mweene yomo.
\c 20
\cl MULYAANGO  KWI  20

\p
\v 1 V1Khu litukhu lyu khurhaanga  lyi lisiitsa nukushiri mu mavweevwe shivala shyishyi mwaami ,Malya Magadalena, yasimukha naatysa khu shiliindwa, na yanyoola liichina ni lisuundirwe haluveka khurhula khu vwiinjiro vwi shiliindwa. 
\v 2 Khu lwa yako yirhukhaka nu khutsya khu Simoni Petero khaandi khu mweechitswi wa Yeesu yali ya yaansa, nu khu va voolera, "Varhulitse Mwaami mu shiliindwa, na shyu khumanyi wa vatsiire khu mwaalikhitsa  taawe."
\v 3 Shichira yaka Petero nu mweechitswi wuundi woyo varhula ilwaanyi nukhutsay khu shiliindwa. 
\v 4 Voosi vilukhaka khulala, navutswa mweechitswi wuundu woyo yamuvirha  nu khwirhukhaka imberi wa Petero na rhaanga  khutuukha hashiliindwa. 
\v 5 Na lwa yiinama, na heensa mu, yalola vutswa tsinguvu tsyi tsimbaala tsindavu tsirhikaale mu, navutswa shyinyiinjila mu taawe.
\v 6 Simoni Petero yitsa na muloonda, na lwa   yatuukha ho, yiinjira mu shiliindwa.Na loola tsinguvu tsyu muviri kwalimu tsirinjiremu 
\v 7 khaandi ni tsinguvu tsyavali vavohi khu murwi tsyali tsyirinjire haluveka khurhula khu tsyali khu muviri.
\v 8 Mweechitswi wuundi wali na tuukhi khurhaanga khu shiliindwa , khaandi yiinjiramu, na loola nu khusuuvira. 
\v 9 Shichira vali ni vashiri khumanya  mang'oota, ndi kamutuukhira khwiisimukukha khurhula mu vakhutsu. 
\v 10 Khu lwayako veechitswi vaviri yavo varhulaho nu khu kalukha  khaandi mu tsingo tsyaavo.
\v 11 Malya yasiinjira irwaanyi wi shiliindwa na lilaanga.Lwa yali na shyililaanga, yiinama na heensa mu shiliindwa 
\v 12 na yaloolamu tsingerosi tsiviri ni vali ni vifwaali tsinguvu tsindavu, ni vikaale, mulala hu murwi kwa Yeesu kwali na wuundi ha vileenje vya Yeesu vyali. 
\v 13 Tsingerosi tsyeene yetso tsya mu rheeeva, "Mukhali yiwe shichira shina uliiraanga?" Naye yatsirheevulira, "Shichira vavukule Mwaami waanje, na shimanyi wa vamuvikhi taawe."
\v 14 Lwa Malya yamala khuvoola yaka, yi shevukha nu khuloola Yeesu na siinjire inyuma weewe navutswa  shyiyamanya yali nali Yeesu taawe. 
\v 15 Na Yeesu yamuvoolera, "Mukhali  yiwe , shichira shina uliiraanga?" Nu wiina wa ukhavaanga?" Ye yakanakana nu mweene mulimi yali na mulomolomeraanga, khu lwa yako yamuvoolera, "Mwaami, niiva niwe umurhulitse hanu , mboolera ha umuviikhi, na ndatsya khumuvukula."
\v 16 Yeesu yamuvoolera, "Malya". lwamanya ni yishevukha  khu hensa khu Yeesu, nu  khumuvoolera mu lu hebrania, "Rapponi! (Ni kavoolaanga: "Mweechitsi' ). 
\v 17 Na Yeesu yamuvoolera, "Ukhangumirha khu taawe, shichira shiri khukalukha khu Paapa, navutswa tsyaa khu vamwaavo vaanje uvavoolere, ntsitsaa khu Paapa waanje, khaandi nali Paapa weenyu, khaandi khu Nyasaaye waanje khaandi nali Nyasaaye weenyu>' 
\v 18 Malya Makadalena yiitsa na voolera veechitswi, "Ndooli Mwaami sichi  na moni." na khaandi na va  voolera makhuuva kayali na vooli avavoolere.
\v 19 Lwi shivala shyali ni shyimwamaanga khu   litukhu lyu khu rhaanga khu lisiitsa,veechitswi veeve vali ni viyikaliire munsu, shichira vali varhiire Vayahuuti, Yeesu yiitsa nu khu siinjira hakari haavo nu khuvavoolera, "Mireembe khu munye" 
\v 20 Lwa yeesu yavavolera ndyo, yavamanyinya makhoono keeke khaandi mu mbalu mweemwe.Veechitswi veeve vali nu vuyaansi vwunyiikhi, lwa valoola Mwaami Yeesu.
\v 21 Yeesu yava voolera khaandi, "Mireembe khu munye :Khuli lwa Paapa yaanduma, khaandi ni ndyo  inse murhumaanga". 
\v 22 Lwa Yeesu yali na mali khuvoola yaka,  yava vurhira muhikha , nu khu va voolera, "Nyooli Rooho Mutakatiifu." 
\v 23 Muundu woosi wa mu samiiha vwooni vweevwe, valava  vasamiihirwe; na khu voosi wa muvohera vwooni vweevwe, valavohwa."
\v 24 Tomasi, nali mulala khu vali likhomi na vaviri, khaandi walaangwaangwa Titimasi, yali  na vulaho lwa Yeesu yiitsa khuvo. 
\v 25 Lwa yakalukha Yeesu narhuli khale, veechitswi vaandi vamuvoolera, "Khutse khu mulooli Mwaami." Naye yavavoolera, "Inse ni khalooli tsiimbala  tsyi misumali mu makhoono keeke, nu khutiirha mu tsiimbaala tsana, khaandi khutiirha mumbaala yu muumbalu mweemwe, shyi ndasuuvira."
\v 26 Matukhu munaane ni kaakhavirha, veechitswi veeve vali muunsu tsana khaandi, na Tomasi yali nali navo.Yeesu yiitsa muvo khaandi milyaango nichikale, nu khusiinjira hakari haavo, nu khuvavoolera,"Mireembe Khu munye ." 
\v 27 Na yamuvoolera Tomasi, "Haamba utiirhe vitere vyoovyo mu tsimbala tsyaanje nu khuheensa mu makhono kaanje.Leerha mukhono kwookwo utiirhe muumbalu mwaanje.Ulekhe khuhayahaya na usuuvire."
\v 28 Tomasi yarhevula nu khu muvoolera, "Mwaami waanje , khaandi Nyasaaye waanje." 
\v 29 Yeesu ya muvoolera ,"Tomasi shichira lwa wa khaandola  wa  kha usuuvira.Vali ni ikhavi yavo va suuviraanga, ni vashiri  khulola
\v 30 Yeesu yakhola vilolekhitso vinyiikhi mu tsimoni mwa veechitswi veeve, vilolekhitso vyaa kha haandikwa mu shitabu yumu, 
\v 31 navutswa yaka kahaaniikwa khu mutuukhe khu suuvira Yeesu naye Kristo, Mwaana wa Nyasaaye, khu khulwu khu suuvira khweenyu, mutuukhe khunyoola liiva mwooyo mu liirha lyeelye.
\c 21
\cl MULYAANGO  KWI  21

\p
\v 1 V1Inyuma wa yaka Yeesu yalolekha  khaandi  khu veechitswi veeve nivali  khu yinyaansa ya Tiperya.Yilolekhitsa khuvo mu injira yiyi: 
\v 2 Simoni Petero nali halala na Tomasi walaangwa khaandi Titimas, Natsanieli warhulaanga Kaana ya Kalilaya, na viikhula va Tsepetayo, nivali na veechitswi vaandi vaviri va Yeesu. 
\v 3 Simoni Petero yava voolera,"Inse ntsitsaanga  khuluva tsisutsi."Navo vamuvoolera,"Khali khutse khulatsya niiwe khuluva." Khu vatsya nu khwiinjira mu lyaarho khu nyaansa khuluva, navutswa shyi valuvakhu isutsi yoosi vutukhu weene yovo vwoosi.
\v 4 Ni ishishiri mu mavweevwe khu litukhu lya loondakhu, Yeesus yasiinjira khuluchiinga lwi inyaansa; navutswa veechitswi veeve, shivamumanyiritsa khu ni Yeesu mba. 
\v 5 Khu lwa yako Yeesu yavavoolera,"Valina vaanje , munyala khuva nu muluvikhui isutsi yoosi  ndiikhu ?'Navo vamurheevulira, "Awa" 
\v 6 Yeesu ya va voolerla,"Siuvi ineeti yeenyu khu luveka lwu mukhono musaatsa kwi lyaarho na mulanyoola khu".Khu lwa yako vasiuva ineeti yavo mu maatsi khaandi khu yavavooleraa, na shyi vanyalitsa khu khweesa ikalukhe khu lyaaro shichira vulitoho vwi tsisutsi tsinyiikhi tsyaali mu neeti.
\v 7 Nalwo lwu mweechitswi wa Yeedsu yali ya yaansa yamuvoolera Petero, "Nu  Mwaami". Lwa Simoni Petero ya hulira yali nali Mwaami, yivoha inguvu yeeye yikulu (shichira yali nanavule tsinguvu tsyeetsye khu khola muhiinsi) nu khu rhuuma mu maatsi. 
\v 8 Veechitswi vaandi va viitsira mu lyaarho ( shichira shyivali ihaale khurhula khu luchiinga, vali vutswa hiimbi tsimita imyaa indala khutuukha khuluchiinga), na vali nivakhweesaanga ineeti yali niyitsuule tsisutsi. 
\v 9 Lwa vasena khu luchiinga, va loola muliiro kwa maanda kwulikhu ni tsisuutsi nu vushuma.
\v 10 Yeesu yava voolera, "Leerhi khu tsisutsi  tsyaa mwakhaluva." 
\v 11 Simoni Petero ya tsya nu khukweesa ineeti khuluchiinga, na yali yitsule tsisutsi tsingali, tsingali, 153, ni tsiindi  tsintiitiiti khaandi ,navutswa ineti shyi yali ni rhaandukhe taawe.
\v 12 Yeesu ya va voolera, "Haambi mu lyii shyukhulya shya asuvuhi." Avulakhu khali mulala khuvo yamurheeva khu "Na yiwe uli wina?" Vamanya vutswa voosi yali nu Mwaami. 
\v 13 Yeesu yavukula vushuma, nu khu vaha, khaandi na vakavulirha tsisutsi. 
\v 14 Iyi yali inyiinga ya khavaka ya Yeesu yiloolekhitsa khu veechitswi veeve ni yamali khwisimukukha khurhula mu vakhutsu.
\v 15 Lwa vali vakhamala khulya, Yeesu ya voolera Simoni Petero. "Simoni, khwa Yuhaana, wanyaansa khu virha yava voosi?' Petero yamuvoolera, "Nyee Mwaami, wamanya ndakhu yaansa." Yeesu yamu voolera, "Uliikhitse vyi meeme vyaanje." 
\v 16 Yeesu yamurheeva khaandi lwa khaviri, "Simoni khwa Yuhaana, wanyaansa?" Petero yamuvoolera, "Nyee Mwaami, wwmanya ndaakhuyaansa."Yeesu ya mu voolera, "Wayitse makoondi kaanje."
\v 17 Ya murheeva lwa khavaka, "Simoni mwaana wa Yuhaana, wanyaansa?" Petero yamanya na veerera shichira Yeesu ya murheeva lwa khavaka, "Wanyaansa.?" Yamurheevulira, "Mwaami , yiwe wamanya viindu vyoosi, wamanya ndakhuyaansa." Yeesu yamuvoolera, "Ulikhitse makoondi kaanje. 
\v 18 Kakyirikali, kakyirikali, khuvoolera, lwa wali nushiri muvukha, wiliinda mweene nu khucheenda ha wenyaanga, navutswa lwa utuukhi musakhulu, wiitsa unyirhe makhono na muundu wundi yiitsa akhuvohe  nu khukhujiinga akhuhire khali ha ukhenyaanga khutsya."
\v 19 Yessu yavoola yaka khu  lwu khwivaala khuli Petero yiitsa akhutse khu haana vukhumi khu Nyasaaye.Lwa yali yakhavoola yaka, yamu voolera Petero, "Unoonde inse."
\v 20 Petero yi shevukha nu khumuheensa mweechitswi wa Yeesu yali yayaansa  muno   na va loondaanga, wuyu  witiirhaanga khu Yeesu muumbalu inyiinga lwa vali mwilya khulukoloova, khaandi yarheevaanga, "Mwaami , nu wiina wiitsa akhu tsaame?' 
\v 21 Petero ya muloola ana rheeva  Yeesu,"Mwaami  na wuyu keeke kiitsa kave ndina?"
\v 22 Yeesu yamurhevulira, "Niiva ndakhenyi ye amenye khutuukha lwa ndiitsa mbe ni ngalukhaanga , keene yako kakhukhonya shina?"Yiwe noonda." 
\v 23 Khu lwa yako, liikhuuva yiri lyalaanda mu vamweerhu vasuuviri, ndi mweechitswi wuyu shyaliitsa khukhutsa.Navutswa shi kali Yeesu yavoolera Petero ndi  mweechitswi yali wuundi woyo yitsa avule khukhutsa taawe, navutswa, "Niiva ndakhenyi  atsilirire khuva mwooyo khutuukha lwa ngalukha, keene yako kali nu vukhoonyi shina khu yiwe?"
\v 24 Wuyu naye mweechitswi  uhaanaanga  vushahidi khuloondekhana ni viindu yivi, khaandi na kahaandiika.Na khwamanya ndi ka yavoola ni ka  kyirikali. 
\v 25 Khuliho  ni viindu viindi vinyiikhi vya Yesu  yaakhola.Niiva vuli shiindu shyakhahaandichirwe, rhika mboole ndi khali liirhova lyoosi shyi lyakhaveere nu vwiyaangu vwu khuviikhamu vitabu vyakha haandichirwe taawe,
