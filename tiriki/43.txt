luk
UTF-8
LUKA
LUKA
luk
LUKA
LUKA
MULYAANGO      KWU 1
Khu Tseofilo, vaandu vanyiikhi vachimira mihiinsi chyu khuhaandiika makhuuva  khuloondekhana  khu viindu vyakholekha  mu khutse.
Vahaandiika makhuuva khu ka khwavoolerwa na yavo valola viindu  vyeene yevo nivikholekhaanga, khurhula mu lirhaanga khaandi niviirwaatsa likhuuva.
Khulwayako, yiwe Tseofilo, lwa inse mweene mali khurhuniiritsa vulahi vweene khuloondekhana  khu viindu vyeene yevo vyoosi khurhula mu lirhaanga, ndoli nu vulahi khukhuhaandiichirakhu mu injira indahi makhuuva keene yako,
nikanyalikha umanye ka tooto koosi khuloondekhana khu viindu vya weechitswa.
Tsakalya, warhulaanga mu mukaanda kwu vusaaliisi kwa Apicha;  Mukhali weewe yalaangwaangwa Lisaaveeti; khaandi yali mwiitsukhulu wa Haruni.
Voosi vaviri vali vaandu vyi likhola lyu vuluunji imberi wa Nyasaaye; khaandi vali vayaansitsa Nyasaaye, shichira valoondaanga malako ku Mwaami Nyasaaye, nivakhola ka yeenyanga, vuchira khukhola  shiindu shitaamaanu.
Vali ni vashishiri khwiivulakhu mwaana woosi, shichira Lisaaveeti yali mukhali mukuumba; khaandi vo vaviri, vali vasaakhula muno.
Litukhu liindi , Tsakalya yali nakholaanga muhiinsi kweekwe khuli musaaliisi mu Liteembeeri, khaandi naarhweekhitsaanga muhiinsi kweekwe kwa vuli litukhu.
Yarhovolwa khuvirhira khu ikuura , khuli mwiima kwu vusaaliisi khutsya mu liteembeeri lyu Mwaami  Nyasaaye khusaamba vubani  khu vwaali.
Lwa isaa yatuukha yu khusaamba vubani, shituma shya vaandu vali ni vali irwaanyi, nivasaalaanga.
Khulwayako, ingerosi yu Mwaami Nyasaaye yalolekha khu ye, niisiinjiire khu luveka lwu mukhono muluunji  kwu vwaali vwu khusaambirakhu vubani.
Lwa Tsakalya yalola ingerosi yeene yeyo, yali ni licheenya, naarhya.
Navutswa ingerosi yeene yeyo yamuvoolera," Tsakalya, lekha khurhya! Nyasaaye umali khukhuhulira lisaala lyoolyo; khaandi mukhali woowo Lisaaveeti atsyitsaanga khukhwiivulira mwaana wi shiyaayi, Uliitsa khumukulikha lyiirha Yuhaana.
Uliitsa khuva nu vuyaansi nu khusaangaala , khaandi vaandu vanyiikhi valiitsa khuyaansa, ni yaakhiivulwa.
Aliitsa khuva muundu wi tsiingulu imberi wu Mwaami; khaandi aliitsa  khuvula khung'waakhu itivaayi anoho malwa.Rooho Mutakatifu aliitsa khwiitsula mu  ye, khali naashishiri khwiivulwa.
Aliitsa khaandi khukalukhitsa Vaisraeli vanyiikhi khu Mwaami Nyasaaye, uli Nyasaaye waavo;
aliitsa khwiimirira imberi wu Mwaami  mu tsingulu nu vunyali vunyiikhi, khuli vwu Muporofeeti Iriicha. Aliitsa khuhaambanyinya khaandi   vaataata na vaana; aliitsa khukalukhanyinya vaandu veeve."
Tsakalya yarheeva Ingerosi, "Nyala khumanya ndi , niiva yaka kaliitsa khuva ka kyirikali? Ndi musaakhulu, khaandi mukhali waanje  nu musheere mutsiriru,"
Ingerosi yamurhevulira, "Niinse Khavulyeeri. Siinjiraanga imberi wa Nyasaaye ; na naye undumi nomolome na yiwe khukhuvoolera mang'ana malahi yaka.
Heensa! Utsitsaa khuhoonjeera,  nu khurhamwa khulomoloma, khutuukha inyiinga  lwa yaka kaliitsa khurhwekhitswa, shichira waambakhaane khusuuvira  makhuuva kaanje."
Vaandu vali nivalindiriraanga  Tsakalya vali ni licheenya, shichira Tsakalya , yiikhala khu luhoono mu  Liteembeeri.
Tsakalya yarhula irwaanyi, vuchira khulomolomakhu khu vo; navutswa vamanya ndi Tsakalya uloli malolo mu liteembeeri. Lwa Tsakalya yarhamwa khulomoloma, yavacherera vuli shiindu shyoosi na makhono keeke.
Lwa Tsakalya yali naamali matukhu ku muhiinsi kweekwe kwu vusaaliisi mu Liteembeeri, yakalukha naatsya ingo weewe.
Lwa matukhu kaandi kali ni kakhavira, mukhali weewe  Lisabeti   yahelitsa, vuchira khurhulakhu muunsu khu mwieli chiranu.
Yavoola, Nunundi Mwaami Nyasaaye ukhoonyi; umali khundulitsa mu tsisoni   imbeli wa vaandu!"
Khu mweli kwa sita khurhula Lisabeti navelekha mwaana, Nyasaaye yarhuma Ingelosi Gaburieli khutsia mu litaala lili mu Lusomo lwa Galilaya halaangwangwa Nazareti,
khu mwaana wi shikhaana muchima walaangwangwa Mariya  waselelwa nu muundu walaangwangwa Yosefu,  wali nali mwitsukhulu wu Mwaami Daudi.
Ingelosi yasimukha natsia  khu Mariya, namuvoolera,"Mireembe! Yiwe wakaasitswa muno, Mwaami Nyasaaye ali  nayiwe!"
Mariya yali nilinyaakhana linyiikhi mu mwooyo khuloondekhana khu  likhuuva lya ingelosi yamuvoolera, nava nilicheenya  shya kavoolaanga.
Ingerosi yamuvoolera ,"Malya, lekha khurhya, shichira Nyasaaye umali khukhulolera  tsimbavasi.
Utsitsaa khuverekha, na  nuwiivule mwaana wi shiyaayi, wa wiitsa umukulikhe  lyiirha  Yeesu.
Aliitsa khuva ni tsingulu, khaandi aliitsa khulaangwa Mwaana wa Nyasaaye Uli Ikulu khu vyoosi. Mwaami Nyasaaye aliitsa khumwaamiihitsa khuva mwaami, khuli kuuka weewe  Tawuti.
khaandi aliitsa khwaamiiha vyiitsukhulu va Yakopo mihika ni mihika; ma vwaami vweevwe shyuvuliitsa khuhwa!"
Malya yavoolera ingerosi, "Ndi mwaana wi shikhaana muchima, na ndaamanyakhu musaatsa woosi mba, yaka kanyala khwiikholekha mu injira shina?"
Ingerosi yamurhevulira, "Rooho Mutakatiifu aliitsa khukhukhuunikha khuli liruumbi, khaandi tsingulu tysa Nyasaaye Uli Ikulu khu vyoosi  tsiriitsa khuva na yiwe. Khulwayako, khuloondekhana khu shivune yishi, Mwaana mutakatiifu mweene woyo, aliitsa khulaangwa Mwaana wa Nyasaaye.
Heensa mwiikho woowo Lisaaveeti atsitsaanga khwiivula mwaana wi shiyaayi, khali niiva nu musheere. Woyo wavavoolaanga nu mukhali mukuumba, ali niinda  yi myeeri sita.
Shivulakhuho shiindu shyoosi shirhamaa Nyasaaye."
Malya yavoola "Ndi murhumikhi wu Mwaami Nyasaaye; nu vulahi khwiikholekha khu inse khuli uvooli."Khulwayako Ingerosi yamulekha .
Mu matukhu keene yako,  Malya yasimukha naatsya vwaangu mu litaala liri mu shivala shyi vikulu shya Yudeya,
Yiinjira  muunsu ya Tsakalya , naasheeritsa Lisaaveeti.
Lwa Lisaaveeti yavuchiirira mireembe chya  Malya, mwaana yiinuuya muunda mweemwe, na tsingulu tsya Rooho Mutakatiifu, ni tsiitsula mu Lisaaveeti.
naavoola nu mwooyo mukali,"Uli mukhali wakaasitswa muno mu vakhali vaandi voosi, khaandi mwaana wa wiivula waakaasitswa!
Shichira shiina likhuuva yiri ni likholekha khu  inse, ndi maama wu Mwaami waanje khwiitsa khuunjeniha?
Lwaambuchiiriire mireembe chyoochyo, mwaana uli muunda mwaanje yiinuuyi, ni  lisaangaala.
Ali ni ikhaavi muundu uli ni lisuuvira ndi ku Mwaami Nyasaaye amuvoolera, kaliitsa khurhwekhitswa!
Malya yavoola, "Mwooyo kwaanje kwiitsoominyaanga Mwaami Nyasaaye;
khaandi saangaalaa mu mwooyo kwaanje, shichira  Nyasaaye  muhonyinyi waanje.
Shichira umali khuunsitsukhitsa inse murhumikhi weewe mwiicheehitsi! Khurhaanjira nuunundi vaandu va makhula koosi, valiitsa khuunaanga wakaasitswa.
Shichira Mwaami Nyasaaye umali khuukholera   viindu vyi tsingulu. Lyiirha lyeelye ni litakatiifu;
aloleraanga tsimbavasi yavo voosi vamuheetsaanga luyali khurhula khu likhula lirala khutuukha khu likhula liindi.
Naye wakhola viindu vyu khuchenyinya khuvirhira mu vunyali vweevwe; naasalaanyinya vaandu viirola mu ka valookhitsaanga khukhola koosi  mu myooyo chyaavo.
Naye wiikhitsa vu vunyaali khurhula mu visako vyaavo  vyu vwaami, khaandi  naachiinguula ikulu vyiicheehitsi.
Umali khwiikurhitsa vali ni insala ni viindu virahi, nu khukhuunga vahiinda makhono meere.
Umali khurhweekhitsa liraka lya yaloomba na vaakuuka veerhu, khaandi wiitsi khukhoonya murhumikhi weewe Israeli.
Wiitsukhiitse khulolera Apurahaamu tsimbavasi tsyeetsye, khaandi khu vyiitsukhulu veeve voosi mihika ni mihika.
Malya yamanya naamenya na Lisaaveeeti hiimbi khu myeeri chivaka; ma naakalukha ingo waavo.
Lwa litukhu lyali ni lyaakhatuukha lya Lisaaveeti khwiivula   mwaanawe, yiivula mwaana wi shiyaayi.
Varheende veeve na vyiikho veeve, vahulira ndi Mwaami Nyasaaye umuloleere tsimbavasi tsyukhuchenyinya, nivasaanga mu lyiikhooya lyeelye.
Na  kiikholekha khu litukhu lya munaane, viitsa khusheva mwaana; khaandi niveenya khumukulikha  lyiirha Tsakalya, khuli taata weewe yali naalaangwaangwa.
Navutswa maama weewe yavoola," Avule khulaangwa ndyo, navutswa alalaangwa Yuhaana."
Vamuvoolera ,"Avulakhuho mwiikho woowo woosi , ulaangwaa  ndyo!"
Vamanya  vamanyinye vimanyinyiro khu taata weewe, ni vamurheeva ni lyiirha shiina lya yeenyaanga mwaana weewe ave naalaangwaangwa.
Tsakalya yarheeva shiindu shyu   khuhaandiikakhu, naahaandiikakhu,  "Lyiirha lyeelye ni Yuhaana."  Voosi vali ni lichenya!
Isaa yeene yeyo, munwa kwa  Tsakalya kwiikukha, lulimi lweelwe nu luvoholokha, naarhaanga khuiomoloma, nu khwiitsoominya Nyasaaye,
Varheende veeve voosi varhya; ma makhuuva khuloondekhana khu viindu vyeene yevo, nikalaanda vuli hawoosi mu shivala shyi vikulu  shya Yudeya.
Vaandu  voosi vahulirakhu  ndyo, vakanakana makhuuva yaka  nu khukaviikha mu myooyo chyaavo, nu khurheeva,  "Mwaana wuyu atsitsaanga khuva mwaana wa lukanu shina?"   Na kamanyikhana havulavu ndi tsingulu tsyu Mwaami Nyasaaye tsiri mu  ye.
Taata weewe Tsakalya yiitsulwa na Rooho Mutakatiifu, ma naarhaanga khuvoola vuporofeeti vweevwe:
"Yiitsoominywe Mwaami Nyasaaye, uli Nyasaaye wa Israeli; shichira umali khwiitsa khukhukhoonya khutse vaandu veeve nu khukhuvoholola.
Ukhuheere muhonyinyi wu vunyali, Mwiitsukhulu wu murhumikhi weewe Tawuti,
khuli yali ni yalaaka khuvirhira mu vaporofeeti veeve vatakatiifu mu matukhu kavirha khale.
ndi aliitsa khukhuhonyinya khurhula khu vatsuku veerhu, khurhula khu tsingulu tsya yavo vakhuhiimaanga.
Yavoola uliitsa  khuveera tsimbavasi vaakuuka veerhu, nu khwiitsukhitsa indakano navo iri indakatiifu,
Ya  yali ni yiisuuhira kuuka weerhu Apurahaamu,
na umali khukhuhonyinya khurhula khu vatsuku veerhu, aliitsa khukhukhola khumurhumikhire vuchira vurhyi,
nikanyalikha khuve vatakatiifu khaandi valuunji imberi weewe khu matukhu keerhu koosi ka khushishiri mwooyo.
Yiwe uli Mwaana waanje , uliitsa khulaangwa muporofeeti   wa Nyasaaye Uli Ikulu khu Vyoosi; shichira uliitsa khwiimira imberi wu Mwaami khumulombera injira ,
khuvoolera vaandu veeve khuli valiitsa khuhonyinywa, nu khusamiihwa khurhula mu vwooni vwaavo.
Nyasaaye weerhu nu mwiirhuuliri khaandi wi tsimbavasi. Aliitsa khuchira vulavu vweevwe vuleerhaanga vuhoonyinyi  vukhwaakhire.
khaandi vwaakhire yavo voosi vamenyaanga mu shisuundi shyi likhutsa, khukwiimirira mu injira ireerhaanga mireembe."
Mwaana yavirukha naava ni tsingulu mu muviri nu mu rooho; khaandi yamenya mu shaangalaangwe khutuukha lwa yalolekha havulavu khu Vaisraeli.
MULYAANGO  KAW      2
V1Kali mumatukhu yako, munwa kwarhula khu Mwaami Augasito wamihaanga Varoma mu lusomo lwenolo, nukuvoola vaandu voosi  vavalitswe.
Yili lyali livalitswa lyukhuraanga, lwa Kureno yali nali gavana wa Siria.
Sha vuli muundu woosi yacheenda natsia khuvalitswa mu litaala li ingo waavo.
Yosefu yasimukha narhula mu litaala lya Nazareti lili mulusomo lwa Galilaya, natsia mu litaala lya Bethelehemu mu lusomo lwa Yudeya, wu Mwaami Daudi yali niyivulwa.Yosefu yasimukha khutsiayo shichira yali mwitsukhulu wa Daudi.
Yosefu yatsiayo khuvalitswa na Mariya , wayali ni yaselela khuva mukhali weewe, naye yali niyahelitsa;
Khaandi lwavari mu litaala lya Bethelehemu, litukhu lyu khwiivula mwaana lyaatukha.
Mariya yiivula mwaana weewe wu khurhanga wi shiyaayi, na muvoheela mu tsinguvu khaandi na mwaliikhitsa khu muriinga kwi tsing'oombe tsiliirakhu--- shichira shihalikhuho  nu vwiiyaangu muunsu ya vacheni.
Khwali na vaayi mu lusomo lwi shivala shyeene sho, vakonaanga tsindoolo mu vikuuri nivaliindaanga vyaayo  vyaavo vya  makoondi .
Ingerosi yu Mwaami Nyasaaye yaloorekha khuvo, ma vukhumi vwa Nyasaaye nuvwaakha khuvo.Navo varhia nivatechera likari.
Na Ingerosi  yavavoorera,"Mukharhia mba,!"Shichira murleerera likhuuva lirahi, lichira vaandu voosi valiiva nu vukhonyi  khaandi vusaangari vunyiikhi  muno.
Nuunundi , muhonyi weenyu yiivuliirwe mu litaala likai lya Daudi, naye ni Kristo Mwaami!
Yishi shimanya shive shimanyinyiro khumunye:Mulanyoola mwaana  nalinjiirwe mu tsiinguvu tsyu mwaana mutoro, niyalikhiitswe  khu muriinga  kwii tsing'oombe tsiliirakhu."
Heene yaho,  shituma shikari  shi tsingerosi tsya mahee ku mwikulu  shalorekha halala ni ingerosi yeene  yeyo, ni viimbaanga tsinyimbo tsyu khwiitsoominya Nyasaaye:
"Vukhumi vuve khu Nyasaaye ikulu mwikulu, na mireembe mu shivala khu vaandu va yayaansa!"
Lwa tsingerosi tsyiasimukha ni tsikalukha mwikulu,vaayi vavoolerana veene khu veene, "cheendi khutsi mu litaala lya Bethelehemu khuloore ni shiina shikholekhaneyo, shyu Mwaami Nyasaaye arhumane khutsi khulola."
Vasimukha ni vatsyaa vwaangu, ni vanyoola Mariya na Yosefu nende mwaana ni yaalikhitswe khu muriinga.
Lwa vaayi vamala khulola mwaana tysana,vavoolera vaandu valiho makhuuva koosi ki ingerosi yali ni vavoolere khu mwaana  wuyu.
Vaandu voosi vahulira makhuuva ka vaayi vavavoolera  nivava ni liicheenya.
Navutswa Mariya yaviikha makhuuva keene  yako koosi  mu mwooyo kweekwe, na kanakanakhu.
Vaayi vakalukha ni viimbaanga tsyinyimbo tsyu khwiitsoominya Nyasaaye , khu koosi ka vari nivahuliire khaandi ni valorli; kiikholekha vutswa khuli Ingerosi  yali na vooli.
Khu litukhu likhola munaane,lyu mwaana khushevwa, vaamukulikha liirha Yeesu; liirha lya Ingerosi yali niyavoola aliitsa khukulikhwa, lwa yali nashiri khuveelekhwa.
Lwa matukhu kaatuha ka Mariya nu mwaana khukholerwa mulukha ku khulavitswa, khuli malako ka Musa kavooolanga.Yosefu na Mariya vahiira  mwaana  mu litemberi  Yerusalemi, khumuhaana imbeeri wu Mwaami Nyasaaye.
Khuli kahaandikwa mu malako ku Mwaami,"Vuli mwaana wi shiyaayi mukhuluundu
khwivulwa, aliista  khuhaanwa khu Mwaami Nyasaaye."
Khu lwayako vahaana vituuti viviri anoho vinamusoosi viviri, khuli  isataaka yu musaango,khuli malako ku Mwaami Nyasaaye kavoolaanga.
Heensa khwaliho nu muundu walangaangwa Simioni wamenyaanga mu Yerusalemi .Yali muundu  mulahi, wu khuha Nyassaye luyali; khaandi walindiriraanga khuloia lihonyinywa lya Vaisraeli.Na Rooho Mutakatifu  yali  naye,
namusuuviritsa ndi  shya aliitsa khukhutsa na shili khumuloolakhu Masiha wu Mwaami Nyasaaye  yali niyalaka.
Rooho yamwimilira Simioni ni yiinjira mu Liitembeeri.Lwa viivuli valeera  mwaana waavo Yeesu mu liitembeeri khumukholeera ka malako kavoolaanga,
Simioni yaavukula mwaana mu makhoono keeke ma na saanditsa Nyasaaye  nukhuvoola:
"Niiwe  Nyassaye  wu Vunyaali , umali khurhweekhitsa lilaaka lyo khaluunu, urhio khuseevula yiinse murhumikhi woowo,  nduleho mu mireembe".
Tsimoni tsyaanje tsiimali khuloola vuhonyi vwoovwo,
vwa  wiirechekhiitsila  vaandu voosi; ukhumanyiinye mutsimon tsyeerhu.:
Vulavu vwu khumanyinya lienya lyolyo, khu vaandu vi tsiimbya tsiindi, navutswa vukhumi khu  visraeli voovo."
Viivuli vwu mwaana vali ni liicheenya,shichira mang'ana ka Simioni  yavoola khuloondekhana khu mwaana.
Simioni yavakaasitsa , na voolera Mariya , nali mama wa Yeesu,"Nyasaaye urhovoole mwaana wuyu khu atiivitse  nu khuhoonyinya  vanyiikhi mu shivala shya Israeli.Naye aliitsa khuva shimanyinyiro khurhula khu Nyasaaye, shya vaandu vanyiikhi valiitsa  khulomolomakhu viindu vitaamanu,
khu tsiinganakani tsyaaviswa tsya vanyiikhi  tsimanyikhane;  liveerera, liiri  khuli shyuchi liliitsa khuvirira  mu mwooyo kwookwo."
Khwariiho khaandi nu muporofeti mukhali walaangwangwa Ana, nali mwaana wi shikhaana wa Fanweli,warhulaanga mu vaandu vuluhya lwa Asheri.Yali musheere muhiindira ; yaamenya mihika sapa     chyoonyeene  mulukhali lweelwe
ma nakwaa mukhuunsakhari khutuukha, lwa yamala
mihika makhoomi munaane  na chine.Yahoonganga  narhumikha mu liiteembeeri  vutuukhu nu mmbasu vuchira khulya, nasaalanga khu Nyasaaye.
Mu saa yeeneyo Ana yatuukhaho;  na saanditsa Nyasaaye, navoola makhuuva khuloondekhana khu mwaana khu vaandu valiindiriraanga  liitukhu lya Nyasaaye, aliitsa  khuvooholora vaandu va Yerusalemi.
Lwa Yosefu na Mariya vali vamali khukhola koosi ka malako ku Mwaami Nyasaaye kavoolaanga  vakalukha ingo mu litaala lyaavo Nazareti mu lusomo lwa Galilaaya.
Mwaana yaviluukha, nava ni tsingulu.Yali nu vusitsa vunyiikhi, khaandi Nyasaaye na muloolera tsimbavasi.
Shya vuli muhika, viivuli va Yeesu vatsiitsaanga Yerusalemi khu liitukhu lyu Mulukha  kwa Pasaka.
Lwa Yeesu yali ni mihika likhomi na chiviri, yatsia halala na viivul veeve khuloondekhana khuli mwiima kwaliinji.
Lwa valii vakhamala matukhu koosi ku mulukha tsaana,viivuli va Yeesu varaanga khukalukha  ingo;  navutswa  muyaayi Yeesu yarhikala  mu Yerusalemi . Viivuli veeve shivamanyakhu arhikalee yo  mba;
vakanakanaanga yirhanjirire imbeli mu shituma sha vaandu; khu vacheenda liitukhu lyoosi ni va mukhavaanga mu viikho nu muvalina vaavo.
Lwa vavula khumunyoola;  vakalukha , ni vatsia  khumukhaava    mu Yerusalemi.
Kamanya kanyoolekha, khuliitukhu lya khavaka vamunyoola nali mu liteembeeri, niyikhaare  hakarhi  mu  veechitsi va  vayahuti naavahuliikhitsaanga nu khuvarheeva marheeva.
Vaandu voosi va muhuliikhitsa Yeesu, vacheenyinywa shichira vucheri vwu khurhevula marheeva khweekhwe.
Lwa viivuli veeve vamolola,vali ni liicheenya.Mama weewe ya murheeva "Mwaana waanje shichira shiina nu  khukhola ndi? Inse na taata woowo , khuveere ni liheenda mwooyo likali muno nu khukhukhavaanga."
Yeesu  yavarheeva."Shichira shiina nu mukhava ?" Shyumumanyikhu  kenyeekha mbe ni ndii muunsu mwa  Taata wanje?'
Navutswa viivuli veeve , shivahulira nu khumanya lichiipu lyelye, lya yavavoolera taawe.
Khulwa yako, Yeesu  yakalukha navo mu litaala lya Nazareti, na hulira malako kaavo.Mama weewe yaviikha mu mwooyo kweekwe  makhuuva keene yako koosi.
Yeesu ya hiindira mu muviri khaandi mu vusitsa  , nayaansitsa Nyasaaywe na vaandu.
MULYAANGO  3
Mu muhika kwa  likhomi na kharanu muvwaamihi vwa Tiberio, Mwaami wa Rooma.Pontio Pilato naye nali gavana wu lusomo lwa Yudeya.Heroode yali mwaamihi wu lusomo  lwa Galilaaya; khaandi amwaavo weewe Filipu naye walii mwaami wi tsisomo tsya Itureya nende Iturakoniti;.Lusania naye walii mwamihi wa  Abilene;
mu matukhu ka Anasi na Kayafa, nivalii vasaalisi vakali. Liikhuuva lya Nyasaaye lyatuukha khu Yohaana, mwaana wa Zakaria namenyaanga mu shyangalaangwe.
Yohaana yacheenda cheenda hoosi mulusomo luli nhamucheera kwa Yorodani. na vilwatsiraanga, "Mwikanire khurhula mu vwooni vweenyu, mupatiswee,khu Nyasaaye amusamihe vwooni vweenyu."
Khuli kahaandiikwa mu shitapu shyu muporofeti  Isaya:
"Muundu ahaansukhaanga mu shangalaangwe, navoola,
loombi  injira yu Mwaami; luunjikhitsi injira  yavirhirakhu!
Sha vuli luhoongo, luliitsa khwiirilitswa,  sha vuli shikulu nende  rhukulu viliitsa khulekhaanyinywa.
Mihaanda chiikotakota chiliitsa khukololokhitswa,  na tsiinjira tsindamaanu tsya makooko tsiliitsa khuloombwa vulahi,
na  vaandu voosi valiitsa khuloola  vuhonyinyi  vwa Nyasaaye ahaanaanga."
Vituma vya vaandu vyaatsia khulola Yohaana avapatise.Khulwayako , Yohaana yavavoolera, "Munyee vaandu va mulorekhaanga khuli vaana vi tsinsukha! Nu wiina waamuvoolera munyala khwiihononokha  liikhalachirhwa lyaa Nyasaaye ali hiimbi khulolerekha?
Mwiikanire khurhula mu vwoono vweenyu  nu khwaama matuunda ku khumanyinya mwayikaniira, na mukhaansa khwivoorerana  veene khu veene ndi Aburahamu ni kuuka weerhu.Muvoolera kilikali ndi Nyasaaye anyala  khu kalukhanyinya machina yaka  khuuva viitsukhulu  va Aburahamu!
Khali nuunundi ihaywa imali khurhechekhitswa khurheema misaala khurhaanjila khu mirii.Vuli musaala kwoosi kuvulaa khwaama matunda malahi,kuliitsa khurhemwa  nu khusuvwa mu muliiro."
Vaandu varheva Yohaana, "Ni  shiina sha khunyaala khu khukhola?"
Yohaana yavarhevulira,"Muundu ulii ni tsinguvu tsiviri khutuukha akhoonye muumdu uvula inguvu yoosi;khaandi muundu uli ni shukhulya                  yenyeekha  akhoole malala meere."
Valala ku  vasololi vwu vushuuru vasimukha ni viitsa khu Yohaana avapatise, na nivamurheeva,"Mweechitsi, ni shiina  shyakhunyala  khukhoola?"
Naye yavavoolera, "Muukhasololi tsiseenti tsinyiikhi khuvirha tsyaa vavirhitsa."
Vasikali valala vamureeva khaandi, "khali khutse , ni shina shya khunyala khukhoola?' Na Yohaana yavarhevulira, "Mukharhumikhiri tsingulu  khunuula muundu tsiisenti, anoho vuveehi khuvoola shiindu shitaamanu khu muundu woosi.Navutswa muvuchiirire mirhuungu cheeyu."
Lwa vaandu vali ni valindiliraanga   nu mwooyo kwoosi , voosi varhaanga khurheevana veene khu veene mu myooyo, niiva Yohaana anyala khuva naye Masha.
Khulwayako,Yohaana yavavoolera voosi, :Mupatisaanga na maatsi, navutswa wooyo  uli nu vunyaalikhumbirha yiinsaanga.      Mbulakhuvunyali vwukhiinama nu khumuvoholola vilarho vyevye. Naye wiithsaanga  aliitsa khu mupatisa mu Rooho mutakatifu  nende mulilo.
Ali nu lutelu lwu khwiilula mu makhoono keeke khwiilula imuu yoosi  khaandi khuvunjelitsa inganu mu shiteera  shyeshye, navutswa aliitsa khu saamba  ikhuulyo  yiimu  mu  muliiro kulivula khutsiminywa.
Yohaana yiirwaatsa  khu   vaandu mu tsingulu tsiindi lukanu; na  vavoolera va  kalukhaane .ni kali makhuuva malahi khu vaandu.
Navutswa lwa Yohaana ya koondekhera    mwaami Herode Mutetrachi khuluswaa lu khunuula amwaavo weewe mukhali walaangwa Herodyasi, halala ni viindu viindi vitaamaanu vya Herode yakholaanga,
Khumeeta khu keene yako koosi, Herode yakhola shiindu shitaamaanu, shyu khumukumirha nu khumuvoha Yohaana mucheerha.
Lwa vaandu voosi vali vivakhapatiswa,Yeesu  khaandi      yapatiswa .Lwa yali nasaalaanga, likulu likukha,
na Rooho Mutakatifu yiitsa  khu Yeesu ni tsingulu mu liikoondo khuli li shituti.Mwooyo kwarhula mwikulu nu kuvoola "niiwe Mwaana waanje wa ndayaansa;nyaansitsangwa na yiiwe."
Lwa Yeesu ya rhaanga muhiinsiro kweekwe, yaali nali ni mihika   hiimbi  makhomi kavaka., mwaana wa Yosefu (khuli vaandu va kanakanaanga).Yosefu yali mwaana wa Eli:
mwaana wa Matsati,mwaana wa  Leevi; mwaana a Meleki, mwaana wa Yanai, mwaana wa Yosefu.
Yosefu yali mwikhula wa Matatsia mwaana wa amosi, mwaana wa Nahumi,mwaana wa Hesili, mwaana wa Nakai,
mwaana wa Mahatsi, mwaana Matatsia, mwaana wa Shemeni mwaana wa  Yoseki, mwaana wa Yuda,
Yuda yai mwaana wa Yohanani, mwaana wa Resa,mwaana wa Zerubabeli,mwaana Shalitieli,
mwaana wa Neli,mwaana wa Kosamu, mwaana wa Elimotamu, mwaana wa Eri,
mwaana wa Yoshwa,mwaana wa Eliezeri, mwaana wa Yoramu, mwaana wa Matsati, mwaana wa Levi.
Levi yali mwaana wa Simoni, mwaana wa Yuda, mwaana wa Yosefu,mwaana wa Yonamu, mwaana wa Eliakimu,
mwaana wa Meleha, mwaana wi shiyaayi wa Mena, mwaana wa Matatsia, mwaana wa Natsani, mwaana wa Daudi,
mwaana wa Yese, mwaana wa Obedi, mwaana wa Boatsi, mwaana wa Salumoni, mwaana wa Nahashoni,
mwaana wa Aminadabu, mwaana wa Adimini, mwaana wa Arini, mwaana wa Hetsironi, mwaana wa Peretsi, mwaana wa Yuda,
mwaana wa Isaka, mwaana wa Aburahamu, mwaana wa Tera, mwaana wa Nahori,
mwaana wa Seruki, mwaana waRehu, mwaana wa Peleki, mwaana wa Eberi, mwaana wa Shela.
mwaana wa Kainani, mwaana wa Arafakisadi, mwaana wa Shemu, mwaana wa Nuhu, mwaana wa Lameki,
mwaana wa Matsushela, mwaana wa Enoko, mwaana wa Yaredi mwaana wa Mahalaleli, mwaana wa Kenani,
mwaana wa Enoshi, mwaana wa Setsu, mwaana wa Adamu; Adamu yali mwaana wa Nyasaaye.
MULYAANGO   KWA    4
V1Yeesu  yakalukha khurhula mu  mucherha kwa  Yordani niyitsuulwe Rooho Mutakatifu,na niyimirirwa na Rooho Mtakatifu khutsya mushiangalangwe,
wayamanya achelitswe na Ibilisi niyakhamalayo matukhu makhomi kaane.Mumatukhu keene  yako koosi shivulakhu shyukhulia shayalya, nikhali yali ni inzala lwa matukhu keene yako kali kaweerhe.
Ibilisi yamuvoolera, "niiva yiwe ni mwaana wa Nyasaaye , voolera lichina yili likwi mukati."
Navutswa Yeesu yamurevulira, Khuvoolera kaang'otwa mu maandiko matakatifu,"Muundu shaalamenya khuva mwoyo khu mukati kweenyene navutswa khuliing'ana lya Nyasaaye.
Ibilisi yamuhirha khushikulu shikali na mumanyinya  vwamihi vwosi  vwi liirova khu inyiinga yeene yeayo.
Ibilisi yamanya amuvoolere ndi "Nditsa khukhuha tsingulu yiitsi tsyoosi ni myaandu yichi chyoosi.Ndaheerwa chyoosi na nyala khuha muundu wandeenyaanga.
Niiva ulaasikamira viliitsa khuva vyoovyo."
Yeesu yamurhevulira na muvoolera,"Kang'ootwa ,"Ulasaala khu mwaami Nyasaaye woonyene naye adukhaane khurhumikhirwa."
Khaandi Ibilisi yamuhira Yeesu  mu Yerusalemu, na musuunda likali havutengeesi vwi liteemberi namuvoolera, niiva uli mwaana wa Nyasaaye rhuuma khurula yaha khutsia hasi,
Shichira kang'ootwa, alahaana tsingerosi tsyetsye khukhuliinda.
"Uliitsa khukwa mumamakhono mwaavo , vuchira khwisikarila  shileenje shyoshyo khwiichina lyoosi."
Yesu yamuvoolera, mahandiko matakatifu kavoolanga, "Lekha khuchelitsa Mwami Nyasaye uli Nyasaye   wowo."
Lwa Ibilisi yali namali  khucheritsa Yesu mu tsiinjira tsyoosi, yamanya amuleekhe hatiititi.
Yeeesu yakalukha mu  tsiingulu tsya Rooho Mutakatifu khutsia Mu Galilaya:lukhumu lweelwe lulaanda vuli havuundu hoosi mulusomo lweene yolo.
Yaraanga khweechitsa mu masinagogi kaavo , khaandi  vuli muundu na mwiitsoominya.
Lwayatsia khutuukha mu litaala lya Nazareti, hayavilukhira, yiinjila mu lisinagogi  mu litukhu li lisaapato   khuli kwali mwiima.Na yasiinjila khusooma
Shitapu  shyu muporofeti Isaya shayali na heleerhwe.Na khunula havahaandiika:
"Rooho wa Nyasaaye ali khuyinze, shichira umali khundoovola khwii-lwaatsiraa vaandu vadakha Ivanjeri.Waanduma khwiilwatsa vuvoholoolekhu vavoohwa, nu khuhonyinya vavekhu
khuvooholola vaandu vatambitswaangwa
Khaandi khuviilwatsira muhika kwa Nyasaaye
khuhonyinya vaandu veeve kuumali khutuukha."
Yamanya akhunikhe  shitapu , nashikalukhitsira woyo  wa muha khwiikhala hasi.Vaandu vali mu liisinagogi voosi vamuumikha tsiimoni.
Yeesu naraanga khuvavoolera, 'Nuunundi maandiko matakatifu kaamali khu rhweekhitswa  khuli muhuliire ni sooma.'
Vaandu voosi vamwiitsoominya  na nivacheenya khu makhuuva kayali navooli, na nivareevana, "Wuyu shali mwaana wa Yosefu?"
Navavoolera,  "katooto mu lamboolera lukanu yulu,  "Muhonyi wa vaandu :yihonyinye mweene. Khaandi muliitsa khumboolera khaandi khukholelekhu hanu hawiivulwa  vilorekhitso vya  wakhola mwiitaala lya kaperenamu.
Navutswa , "Muvoolera katooto, ndi shyalikhuho  muporofeti wiyamwaangwa mulitaala lyavo taawe.
Katooto muvoolera ndi khwali na vakhutsakhali vanyiikhi  mu Israeli munyiinga ya Eliya, lwa imbula yavula khukhuva khumihika chivaka na mieli sita, na  insala indulu niva vuli hoosi mushivala shyenesho.
Niikhali Eliya yarhumwa mu litaala lya  Zerefati mulusomo lwa Sidoni khu muundu wundi woosi taawe; navutswa yarhumwa khu mukhutsakhali mulala woonyene vutswa.
Khwali khaandi na vaandu vanyiikhi vali vachele  mu shivala shya  Israeli mumatukhu ku muporofeti Elisha,navutswa khali mulala khuvo shiyahonyinywa taawe, niikhali Nahamani warhulaanga  Siria woonyene vutswa."
Vaandu voosi vali mu liisinakoki vahulira makhuva ka Yeesu yavoola, vamanya vitiukhe  vurhima vunyiikhi.
Vasiinjira nu khumuzoomanyinya Yeesu ilwaanyi yi litaala lyaavo, nivamuhirha khushikulu hilitaala lyaavo lyumbakhilwakhu , khuvamuluumbe akwiire murwi muluhoongo.
Navutswa yacheenda navirhira hakarhi havo nu khutsia  hawundi.
Yamanya na kholomokha Kaperenamu , litaala lili mu lusomo lwa Kalilaya , na niyaanza khuveechitsa muliitukhu liliisapato.
Vaandu voosi vacheenya khuli yeechitsaanga , shichira yalomolomaanga nu vunyali.
Khwali nu muundu mu liisinakoki wali ni litiimoni muye,Na yahaansukha na voola,
Yeesu wa Nazareti,shina shya khukhukosere yiwe, witsi khukhumala, khwakhumanya uli mutakatifu wa Nyasaye,"
Yeesu yakoondekherha liitimoni yerho navoola, "Shiling'aana, na urhule muye! Naliamanya limusiuva hasi imbeli  wa vaandu voosi, na nilirhula muye vuchira khumusalilitsa.
Vaandu voosi vacheenya, nivareevana veene khu veene, "ling'aana shina yiri:vunyali shina khaandi tsingulu shina
tsyakhungila matimoni mataamanu khutsia na katsia?
Na lukhumu lwe lwalanda hoosi mu mataala kali mu lusomo lweene yolo.
Yeesu yasiinjira nukhurula mu liisinakoki  natsia muiinsu ya Simioni.Nakhuvitsala wa Simioni yali nali mulwaale  wu mureengo, na vamuvavoolera Yeesu amuhonyinye.
Yeesu yasimukha , nasiinjira ha shitali shyu mulwaale yali nakondekhera vulwaale vwa yali novwo na nuvurhula muye.Nakhuvitsala Simioni  yahona vwaangu , na raanga khuvalomberha shyukhulia.
Lwa liuva liali liyeranga vosi vali nu vulwaale tsinganu ni tsinganu valeerhwa khu Yeesu ,na viikha khuvo  makhono keeke khu sha mulala nu khuvahonyinya.
Matiimoni karhula khaandi muvaandu veneyavo, ni kakhuva tsikhwiirhi  nu khuvoola, "Yiwe ni mwaana wa Nyasaaye!"Yeesu yakondekherha matiimoni na kashiling'anyinya kavule khulomoloma, shichira kali  kamanyi yee naye Kristo.
Lwa vwali nuvusheetsaanga mu mavweevwe, Yeesu yarhula mu litaala lieene  yelo natsia hawundi hayali woonyene .Na vaandu varaanga khumukhaava  na lwa vamunyola wayali, vachelitsa khumushiinga avule khurhulaho.
Navavoolera ,kaniika khwiirwatsa vwami vwa  Nyasaye mu mataala kaandi shichira ndarhumwa khuko.
Na Yeesu yatsianyinya khwiirwatsa mu masinakoki kali mulusomo lwa Yudeya.
MULYAANGO   KAW  5
Muliitukhu liindi lwa Yeesu yali nasiinjire  khulujiinga lwi inyaantsa ya Genesareti ,mukhung'aano kwa vaandu vamiinakana nu khumuvoyong'aana ni veenya khulikhiitsa ling'aana lya Nyasaaye.
Na yalola maarho kaviri nikasundiirhwe himbi khulujiinga lwi inyaantsa.Valuvi veene vali varhulimu, nivochitsaanga tsineti tsyaavo.
Yeesu yiinjira muliarho lilala khu maarho kali ni kaliho, na liayinjiramu  liali lya Simoni, namureeva alisuundekhu  hatitiiti khurhula khuluchiinga.Yeesu yikhalamu na niyeechitsa vaandu nali muliarho liene  yero.
Lwayamala khulomoloma , yamuvolera Simion" suunda liarho mululiiva lwiinyaansa ma ulakhuule   tsinenti khuluva."
Simioni yamurhevulira  "Mwaami, khunyaakhaane mbutukhu vwoosi na khunyoolikhu tsisutsi mba; navutswa shichira ling'aana lyolyo ndalakhula tsinet."
Lwavali vamali khulakhula tsineti tsyaavo,:vajimira tsisutsi tsinyiikhi  muno.
Vamanya valaanga valuvi vashiavo, yavo vali khuliarho luvega lundi vitse khuvakhoonya, na vitsa nivitsulitsa marho koosi  kaviri tsisutsi nikaansa khwiiyina mukarhi.
Petero lwayalola ndio, yakwa hasi hi vileenje vya Yeesu khu masikamo, na voola, rhula haandi yaha, shivune yinse ndi mwooni, oh Mwaami.
Yacheenya halala na vayali navo, khu shivuumba shi tsisutsi tsya vanyoola.
Khaandi kali ndyo khu Yakobo halala na Yohana, vaana va Zebedayo yavo vahaambana na Simoni.Na Yeesu yavavoolera Simoni, ukharhia mba, khurhula khaluunu ulava muluvi wa vaandu.
Nii lwavali vakhaleerha maarho kaavo khulujiinga, valekhana ni vyoosi nu khumuloonda .
Lwa Yeesu yali nali mulitaala lilala mu mataala keene yako, muundu yiitsaho wali yalwaala vuchele.Lwa muundu mweene wooyo yalola Yeesu, yasikama imberi weewe na musaaya nayaaansa ," Mwaami, niiva wenyaanga, unyala khukhola khuva munihu."
Na Yeesu yanyiira mukhono kweekwe natiira khuye.Yeesu yavoola "mbuchiliire va munihu".Na vuchele vwarhula mu muundu mweene woyo vwaangu.
Na haweene   yaho Yeesu yamukaya "Ukhavoolerakhu muundu woosi , navutswa simukha , utsii vuluunji khu musaalisi  akhukoole,khaandi uhaane shihanwaa shyu khukholerwa musango kwa Musa yalaaka, khuli shimanyinyilo, khu vaandu voosi vamanye ndi umali khuhona."
Navutswa lukhumu khulondekhana khu Yeesu lwatsilila khulanda vuli hawoosi, ma vituma vya vaandu vanyiikhi  niviivunjelitsa halala khumuhuliikhitsa ,nu khuhonyinywa khurhula muvulwaale vwyaavo.
Na mbunyiikhi Yeesu yivisaakhu a khurhulaho nukhutsia ha vaandu vavula, khulukhusaala.
Liitukhu lindi , lwa Yeesu yali ni yeechitsaanga, vafarisayo na veechitsi va malako khurhula vuli muchitsi chu  lusomo lwa Galilaya, Yudeya na Yerusalemu, vali ni vikhaaleho.Tsingulu tsyu Mwaami Nyasaaye tsyaali na Yeesu khuhonyinya vaandu vali valwaale.
Vaandu valala viitsaho, nivachiinji khu shitali muundu wafwookoya; vachelitsa khumwiinjilitsa muinsu,  khutsia khumuviikha imbeli wa Yeesu.
Navutswa lwavanyoola havulakhuho hukhumwiinchilitsira shichira shituma sha vaandu, vaniina ikuulu khushisekese, niviikula havundu havamwiikhitsila nali khu shitali sheeshe khutuukha hakari hi shituma sha vaandu imberi wa Yeesu .
Lwa Yeesu yaalola lisuuvira lya vaandu veene yavo  vali nalyo, yavoola,"Mulina waanje, vwooni vwovwo vusamihelwe."
Veechitsi va malako na vafarisayo, varaanga khwireevana, "Uyu ni muundu shina unyekaanga Nyasaaye?Nyasaaye woonyene naye uli nu vunnyali vukhusamiha vaandu khurhula mu  vwooni, navutswa wundi avulakhuho!
Lwa Yeesu yamanya kavali ni vakanakanaanga, yavareeva , shichira shina mukanakanaanga muryo mu myooyo cheenyu?
Nu vutoro khuvoolela muundu wafwookoya   uyu, "Umali khusemehwa khurhula mu vwooni vwovwo, anoho khumuvoolera, sinjira  uchende?
Navutswa ndamumanyinya ndi Mwaana wu Muundu ali nu   vunyali  khuliirova khusemeha vaandu  khurhula mu vwooni."Khulwa yako , Yeesu yavoolera muundu wafwokoya mweene woyo,"Siinjira, vukula shitali shyoshyo, utsi ingo!"
Heene   yaho nalwo lu muundu mweene woyo yasiinjira vwaangu imbeli wavo voosi, na vukula shitali shyeshye shayali nakoniikhu, natsia ingo ni yitsoominyaanga Nyasaaye,
Vaandu voosi vali ni liicheenya linyiikhi!   varhia ni vitsoominya Nyasaaye nivavoola, khuloli nunundi viindu vyu khucheenyinya!"
Yaka nikamali khwikholekha, Yeesu yarhulaho na tsya ilwanyi,nalola musololi wu vushurhu walaangwa Levi, niyikhaale mu insu ya vasololelamu vushurhu .Yeesu yamuvoolera , "Noonda".
Levi yasinjira, nalekha vuli  shiindu shyoosi, namuloonda.
Khulwayako, Levi yalombera Yeesu vucheni vukali vwu liilya mmunsu  mweemwe; khaandi khwalimu na vasololi vu vushurhu vanyiikhi na vaandu vaandi mu liilyaa lyeene   yelo.
Valala khu vafarisayo na veechitsi va malako, vali mu shituma shyavo, vang'uung'uunira veechitswi va Yeesu. Vareeva, "Shichira shiina uliitsaanga shyukhulya , khaandi nu khung'wa halala na vasololi vu vushurhu nende vooni vaandi?"
Yeesu yavarevulira, "Vaandu valamu shivanyala khweenya mushilikhi taawe; navutswa yavo valwalaanga voonyene vutswa.
Shindiitsa khulaanga vaandu vilikhola lyu vuluunji taawe, navutswa vaandu vooni khwiikanira."
Vaandu valala vavoolera Yeesu, "veechitswi va Yohana vahoongaanga vuchira khulya shya khase khoosi nivasaala, khaandi veechitswi va vafarisayo, vakholanga ndyo; navutswa veechitswi vovo, valiitsanga shyukhlia nivang'wa."
Yeesu yamurhevulira,"Mukanakanaanga munyala khukhoola vucheni nu khuhoonga  vuchira khulya shyukhulya, musaatsa uselelaanga mwiiha nali navo?
Navutswa liitukhu liriitsa khutukha lwa musaatsa useleraanga mwiiha, aliitsa khurhulitswaho; nalwo valihoonga vuchira khulya mu matukhu keene yaako."
Yeesu yavavoolera khaandi lukanu yulu:"Muundu avulakhuho urandulaanga shiraka shi inguvu impya khaandi anaavira khu inguvu ikhulu.Niiva aliitsa khukhola ndyo, aliitsa khuva narandule inguvu impya;khaandi shiraka shi inguvu impya shishinyala khuva shilala ni shi inguvu ikhulu taawe.
Muundu avulakhuho unyala khutsukha idivai impya mu  maseero makhulu ki idivai;niiva aliitsa khukhola ndyo, idivai impya ilarulaka maseero keene yako  na idivai  khusundukha; na maseero khwoonekha.
Navutswa idivai impya itsukhwaangwa  mu masero mahyia!
Muundu avulakhuho wenyanga  khung'wa idivai impya,  namali khung'wa idivai  ikhulu ,shichira avoolaanga "Ikhulu neyo  indahi '"
MULYAANGO  KWA   6
Khuliitukhu lindi lilisabato, Yeesu yali nacheedaanga  khukhalakanyira mu milimi chya varakamu inganu.Veechitswi veeve  varaanga khwaamula imuu yi  inganu,nukhuvuunga mu makhono kaavo khaandi  ni  valya.
Navutswa Vafarisayo valala  vareeva,"Shichira shiina mukholaanga ka malako keerhu kambakhanaanga khuvulwa khukholwa khuliitukhu li Lisabato?"
Yeesu yavarhevulira, "Mushiri khusoomakhu shiindu khulondekhanakhu ka Daudi yakhola, mu matukhu kaye halala na vaandu va yali navovali ni insala?
Daudi yiinjira muunsu ya Nysaaye, navukula mukati mutakatifu, nakulya khaandi nahaakhu khali vaandu  vali naye.Muundu avulakhuho wali nu vunyali vu khulya mukati kweene yoko, navutswa ni vasaalisi voonyeene viyamilwa khulya khulondekhana khuli malako keerhu kavoolaanga."
Yeesu yavavoolera, "Mwaana wu Muundu, naye uli nu vunyali khuliitukhu  li Lisabato."
Nakikholekha khu  litukhu liindi  li lisabato, Yeesu yiinjira mu liisinakoki ni yeechitsa.Muundu yalimu wu mukhono kweekwe musaatsa kwali nu kwaalema.
Vechitsi va malako na vafarisayo  valala, vaheensekhitsa valole niiva Yeesu anyala khumuhonyinya khulitukhu li Lisabato, nikanyalikha vanyole shivune shinyala khuchira vamuyaale.
Navutswa Yeesu yamanya  ka vakanakanaanga, navoolera muundu wali niyalema mukhono mweene woyo,"Haamba usiinjire hanu,"Muundu mweene woyo yiitsa na siinjiraho.
Yeesu yavarheeva,"Murheevaanga, malako keerhu  kavuchiriraanga khukhola khuliitukhu  li Lisabato viindu vilahi anoho viindu  vitaamanu, khuhonyinya vulamu anoho khutivitsa?"
Khulwa yako,Yesu yishevukha  navaheensa  voosi;navoolera mundu mweene woyo, "Kololokhitsa  mukhono kwookwo."Muundu mweene woyo ya  kukololokhitsa, nu kuhona.
Navutswa veechitsi va malako nende vafarisayo, vali nu vurhima, nivarhaanga khuhreevana veene khu veene kavanyala khumukhola Yeesu.
Na kikholekha mu matukhu yako, Yeesu yasimukha natsia khusaala khu shikulu, namalayo vutukhu vwoosi nasaalaanga khu Nyasaaye.
Lwavwali nu vusheere mu mavweevwe, yalaanga veechitswi veeve narhovolamu likhomi na vaviri, vayalaanga Varhumwa:
Miirha kavo nikali Simoni (wa yakulikha  liirha Petero) nende amwaavo weewe Andereya; Yakobo nende Yohaana, Filipu nende  Patsolomeyo,
Maatayo  na  Tomasi, Yakobo mwaana wa Alufayo, nende Simoni wakwanilaanga shivala shyeshye,
Yuda mwaana wa Yakobo, nende Yuda Isikarioti, wamanya natsaama  Yeesu.
Lwa Yeesu yali na mali khwiikha hasi khurhula khushikulu , yasiinjira mu lwomeera, halala nu mukaanda kwa  veechitswi  veeve vanyiikhi.Mukaanda mukali kwaliho kwa vaandu khurhula mu lusomo  lwa Yudeya khaandi khurhula Yerusalemi khaandi mu mataala ka Tiro nende Sidoni, kali khuluchiinga lwiinyaansa.Vali  viitsi khuhonyinywa khurhula mu vulwaale vwaavo.
Vaandu va matimoni kanyakhitsaanga viitsa nivahonyinywa khaandi.
Mukaanda kwa vaandu voosi, vacheelitsa khumutiirakhu,shichira tsingulu tsiarhulaanga muye  ni tsivahonyinya voosi.
Yeesu yaheensa khu veechitwsi veeve na voola,
"Muli nu vukaasu  munyee va muli va manani, shichira vwaami vwa Nyasaaye nu  vweenyu.
"Muli  nu vukaasu va muli ni insaala nuunundi,shijiira muliitsa khwiikurhitswa.Muli nu vukaasu munyee vamulilaanga nuunundi, shichira muliitsa khusekha nu muli nu vuyaansi.
"Mulii  nu vukaasu  lwa vaandu vamuhiimaanga, va mwambakhana, ni vamunyeka, nu khuvoola viindu vitaamanu khu munye, shichira  Mwaana wu Muundu !
Musaangale mulitukhu yero. na muyaanse shichira shihaanwa shamuliitsa khurhungwa mwikulu ni shikali; ni ndyo  khaandi vakuuka vaavo vakholera vaporofeti.
Wahii! Navutswa muli khu vutiinyu munye  vamuli vahinda nuunundi;shichira mwamala khuleminywa myooyo  khale.
"Wahii!   Muli khuvutiinyu munye vamwikurha vinyiikhi nunundi, shichira insaala iliitsa khumumala! Muli khuvutiinyu munye vamusekhaanga khalunu, shichira muliitsa khwiikhula numulila!
Wahii!  Muli hu vutiinyu munye va vaandu voosi va mwitsoominyaanga, shichira ni ndyo khaandi vakuuka vavo vakholera  vaporofeti vu vuvehi.
"Navutswa muvooleraanga munye  vamumbuliraanga ndi muyaanse vatsiku veenyu, khaandi mukholere yavo vamuhiimanga malahi.
Mukaasitse yavo vamulaamanga, musaalile yavo vamukholeranga viindu vitaamanu.
Niiva muundu alakhusamula  lukhovi khu luseeya, mumuhe luseeya lundi khaandi; niiva muundu aliitsa khuvukula isa yeenyu, mumulekhe avukule likoti khaandi.
Haana khuvaandu voosi  viindu vyaa vamusavaanga, khaandi lwu  muundu wundi avukulaanga shiindu shyeenyu, mukhamurheevi  amukalukhitsire  mba.
Mukholere vaandu viindu khuli  munye mwenyanga  vo vamukholere khaandi.
"Niiva mulayaansa vaandu vamuyaansa voonyeene vutswa, nu vukhala  shina vwa muli navwo? Khali vaandu  vooni vayaansa yavo vavayaansa.
Niiva mulakholera  malahi vaandu vamukholeraanga  malahi vonyeene vutswa, nu vukhala shina vwa muli navwo? khali vaandu vooni vakholaanga ndyo.
Niiva mulahaana shiindu khu vandu vamwenyaanga valimurhunga,nu vukhala shiina vwa muli navwo?Khali vaandu vooni shi vahaananga khu vaandu vooni, ma vamaveenya  valirhungwa muvunyiikhi khaandi.
Navutswa muyaanse vatsiku veenyu , khaandi muvakholere malahi.Muhaane vuchira khukalukhitsilwa; na murhungo kweenyu kuliiva  mukali.  Muliitsa khuva vaana va Nyasaaye Uli Ikulu  khu vyoosi, shichira  nu mulahi khu vaandu  vambakhanaanga khusanditsa khaandi  viimani.
Muve vaandu vi tsimbavasi, khuli Taata weenyu ali wi tsimbavasi.
Mukhakhalachira vaandu mba, khu Nyasaaye  alivula khumukhalachira, mkhatula vaandu, khu Nyasaaye alivula khumutula.musamihe vaandu, Nyasaaye, alimusamiha.
Muhe vaandu, khu Nyasaaye aliimuha.Ni kilikali, muliitsa khunyoola shipimo shitsuure, vukhoonyi nu mwooyo mulala, na vwitsule mu makhono keenyu-- vwoosi vwa munyala khukaasitswa navwo.Shipimo sha  mupimiramu vaandi, nashyo shya Nyasaaye aliitsa khumupimiramu."
Yeesu yavavoolera lukanu yulu:muundu muvekhu anyala khwimirirakhu muvekhu wundi?Shivanyala khukwa voosi  vaviri muvwiina?
Mweechi shaali mukali khuvira mweechitsi weewe taawe, navutswa mweechi woosi namali  khweechitswa aliitsa khuva khuli mweechitsi weewe.
Khulwa  yako , shichira shiina ulolaanga khasaala  khali  mumoni  ya amwavo woowo, navutswa shyunyala khulola  kumiingo ku kusaala  kuli mu moni yoyo  taawe?
Anoho wakhavoolera ndi amwavo woowo "Mwaana werhu  lekha khurhulitse khasaala khali mumoni mwoowo , navutswa  yiwe mweene shyunyala khulola kumiingo kukusaala  kuli mumoni mwoomwo taawe?Yiwe wikholakholitsaanga khulolekha uli wi liikhola lyu vuluunji! Rhaanga urhulitse kumiingo ku kusaala kuli mumoni mwoomwo, khu ulole vulahi vweene khuli urhulitsa khasaala khali mumoni  ya amwavo woowo.
Musaala mulahi  shyukwamanga matunda mataamanu, anoho musaala mutaamanu shyukwamaanga matunda malahi taawe.
Vuli musaala kwoosi  kwamanyikhana, shichira matunda ka kwo;shichira matunda ku mukhuyu shikanyala khuhatulwa khurhula khu misaala cha mawaa;anoho matunda ki misabibu khuhatulwa khurhula khu minyenya taawe.
Muundu mulahi ali ni viindu vilahi khurhula mulivikhiro lyu mwooyo kweekwe; na  khaandi akhola viindu vilahi; khaandi muundu mutaamanu ali ni viindu vitaamanu mu livikhiro lyu mwooyo kweekwe, ma akholanga viindu vitaamanu. Muundu alomolomaanga khulondekhana khu kaali nako mu mwooyo kweekwe.
Shichira shiina munaangaanga, "Mwaami, Mwaami", navutswa numwaambakhana khukhola ka muvooleraanga?
Vuli muundu  woosi unondaanga  nu khuhulira makhuuva kaanje nu khukakhola, nsiitsa khumumanyinya khuli ali.
Ali khuli muundu yumbakhaanga insu   yeeye, ayavaanga haasi muliirova khuviikha musiinji kweekwe khu lwaanda.Lwa micherera cha maatsi
chiitsa ni chichelitsa khupomola insu tsana, inyoolekha yatiinya khukwa, shichira yumbakhwa vulahi.
Navutswa muundu uhulilaanga makhuuva kaanje  khaandi avula khukakhola , ali khli muundu yumbakhaanga insu yeeye vuchira khuyava musiinji; lwa michelera cha maatsi chikholomokhaanga chyihilana insu yeene yeyo vwaangu, ma yiikwa haasi munyiikha mukali.
MULYAANGO  KWA   7
Yeesu , lwayali yakhamala khuvolera vaandu  vii ndu vyeene yivi vyoosi, yasimukha nukhutsia  mulitaala lya  Kaperenamu.
Mwiimiriri wi shikosi sha vasikari va varooma yali nu murhumikhi weewe wa yali ni ya yaansa.Murhumikhi mweene wooyo yali mulwaale khali hiimbi khukhutsa.
Lwa mwiimiriri wa vasikari  mweene wooyo yahulira makhuuva shichira Yeesu, yarhuma vasakhulu va vayahudi khu Yeesu, khumureeva khwiitsa khuhonyinya murhumikhi weewe.
Lwa vasimukha ni viitsa khu Yeesu , vamusaaya nu mwooyo kwoosi, ni vavoola "Tooto, atukhana umukholere ka yeenyaanga",
shichira ya yaansa vaandu vi shivala shyeerhu, khaandi naye wa khumbakhira Lisinakoki."
Khu lwa yako Yeesu yasimukha natsia navo .Lwa yali nali hiimbi khutuukha khu insu , mwiimiriri wa vasikali mweene wooyo yarhuma valina veeve khu Yeesu, vamuvoolere,"Mwaami lekha khunyaakhana; mbula vunyali vu khukhwinjilitsa mu insu yaanje.
Nashyo shivune shichira ni mbula khwiitsa khukhulora.Navutswa voolakhu vutswa ling'aana khu murhumikhi waanje ahone.
Khali inse  ndi muundu uli haasi ha viimiriri vaandi vali nu vunyari; khaandi ndi na vasikali vaandi haasi  hanje,Mboleraanga  musikali mulala," simukha utsii", khaandi atsia,khaandi mbolera wundi , "Hamba," na yiitsa; mbolera murukwa waanje," Khola yishi," na  akhola."
Lwa Yeesu yahulira yaka, yali ni liicheenya, na kalukhana navoolera shituma shya vaandu vamuloondanga,"Muvooleraanga ndi shili  khuloorakhu muundu uli ni liisuuvira khuli yili, khali mushivala shya  Israeli".
Vaandu vali ni varhumiilwe khu Yeesu, vakalukha muunsu yu mwiimiriri wa vasikali wa varooma mweene wooyo, ni vanyola murhumikhi weewe nali mulaamu.
Matukhu ni kamali khuvirha mati, Yeesu yasimukha nu khutsia  mu litaala lyalaangwangwa Naini, halala na veechitswi veeve  ni shituma shikali sha vaandu.
Lwa yali nali hiimbi khutukha khu shilivwa shilitaala yeelo, yaalora vaandu ni vachiinji mmbiri ku mukhutsu--- mwaana muteerhwa woonyene  wu mukhuuntsakhali; shituma shikali shya vaandu vanyiikhi khurhula mu liitaala vali nu mukhuntsakhali mweene wooyo.
Lwa Mwaami Yeesu yamolora, yamulorera tsimbavasi, namu voolera, 'Lekha khuliira"
Nolwo lwa Yeesu yasimukha natsia khukumira khulisaanduku  lyu mukhutsu; khu yavo vali nivajiinji vasiinjire vuluunji.Na Yeesu navoola, "Musaatsa muvuukha khuvooleraanga ndi vukha."
Mukhutsu mweene wooyo yiikhala, naraanga khulomoloma, na Yeesu namuhaana khu mama wu mwaana mweene wooyo.
Vaandu voosi varhi, ni varhaanga khwiitsoominya Nyasaaye ; ni vavoola"Muporofeti wii tsingulu umali khunyoorekha mu khutse veene!  Nyasaaye umali khwiitsa  khuhonyinya vaandu veeve,
Makhuuva khu vilorekhitso  vya Yeesu yali nakholi , kalaanda  havundu hoosi mu lusomo lwa Yudeya khaandi mushivala shili hiimbi naho.
Lwa veechitswi va Yohaana vavoolera Yohaana khulondekhana khu vilorekhitso yivi vyoosi, yalaanga veechitswi vaviri khuvo
navarhuma khu Mwaami Yeesu vamurheeve, "Niiwe  wa Yohaana  yavoola uliitsa khwiitsa anoho khutsililire khuliindilira wundi.?
Lwa veechitswi veene yavo vatukha khu Yeesu ,vavoola "Yohaana Mupatisi ukhurhumi khu yiiwe khukhurheeve, Ni yiwe wa yavoolaanga uliitsa  khwiitsa anoho khutsililire khuliindilira wuundi?"
Mu matukhu keene yako Yesu yahonyinya vaandu vanyiikhi, vali nivalwaala tsiikhutsu na va matimoni kali ni kiinjira muvo; khaandi nahonyinya vaandu vanyiikhi , vali nivavekhula ni valoola.
Yeesu yavarheevulira,"Kalukhi mutsii khuvoolera Yohaana, kamunyee veene muloli khaandi nu muhulira:vaandu vavekhula valolaanga, vaandu valeema vachednaanga,;vaandu valwaala vucheere vahoni, vaandu vali tsitiimbiti  vahuliraanga, vaandu vakhutsu visimukukhaanga khurhula  mu liikhutsa, na vamanani viirwaatsirwa  Ivaanjeri.
Ali nu vukaasu muundu uvulaanga khuhayahaya mwisuuvira  khulondekhana khu yiinse."
Lwa varhumwa va Yohaana valivamali khurhulaho,Yeesu yarhaanga khu lomoloma khu viyuma vya vaandu makhuuva khu Yohaana, navoola, "Lwa mwasimukha nu mutsia mu  shangalangwe, mwasuuviraanga  muliitsa khulola shiina?Shituundu shi imbuutsa ihuutsanyinyaanga?
Ni shiina sha mwaatsia khulolra? Muundu niyifwaali tsinguvu  tsyu  vukuli  vululu?Vaandu vifwaalanga tsinguvu khuli tsyeenetso, vamenya mu tsiinsu tsya vaami .
Mbooleri, ni shiina shya mwatsya khulora? Muporofeti?  Ni kilikali, mu vooleraanga ndi khali khuvirha muporofeti.
Yohaana naye wa mahaandiko Matakatifu kavoolaanga  makhuuva khulondekhana khu,
"Nyasaaye yavoola, ndiitsa khurhuma
murhumwa waanje imberi woowo;
khwiitsa khu khuloombera  injira."
Yeesu yavavoolera, "Muvooleraanga kilikali ndi mu vaaandu voosi  vamenyaanga mu shivala shiinu, muundu avulakhuho uli nu vunyali vunyiikhi khuvirha Yohaana; navutswa wooyo uli wa haasi muno mu vwaami vwa Nyasaaye, naye uli nu vunyali khuvirha Yohaana."
(lwa vaandu voosi vahulila makhuuva keene yako,khali vasololi vu vushurhu  nivalimu, vitsoominya Nyaaaye khuli ali wi likhoola lyu vuluunji;shichira Yohaana mupatisi yali wavapatisa;
navutswa vafarisayo na veechitswi  va malako vambakhana lyeenya lya Nyasaaye ali nalyo khulondekhana khuvo,ni vambakhana Yohaana khuvapatisa.)
"Vaandu va matukhu kanu nyala khu vasasanyinya khu shiina,khaandi valolekhaanga khuli shiina?
Valorekhaanga khuli  vaana ni viikhare khu shiirhu.Vaana shituma shya shilala shilaanjiriraanga, ni shivoolera shiindi, "Khwa mwiimbira tsinyimbo tsi shiserero shu khuhilana, navutswa mwambakhana khusyeeva;
khwamwiimbira tsinyimbo tsyu khwiikhula, navutswa mwambakhana khwiikhula!"
Yohaana mupatisi yiitsa , nahoonga vuchira khulya, khaandi vuchira khung"wakhu idivai; nu mumuvoolera , "Litimoni lili muye"
Mwaana wu Muundu  yiitsa, nalya shyukhulya khaandi naang"wa, ma numuvoola"Lolikhu muundu wuyu! Nu muundu mwiinyeeseri khaandi nu mutaandi wi idivai, nu muliina wa vasolori vu vushurhu  na vooni vaandi!"
Khulwa yako, vusitsa vwa Nyasaaye vumanyikhaanga khuva vwatooto khuvirira mu vaandu voosi vamuvuchiriraanga."
Mulala khu vafarisayo  yaloomba vucheni  litukhu liindi,  na laanga Yeesu khwiitsa khulya  shyukhulya naye.Yeesu niyakhiinjira muunsu mu muundu mweene woyo, yiikhala nukhulya.
Nu mukhali mwooni wu mwitaala lyeenelo, yahulira Yeesu yiitsaanga vucheni muunsu yu mufarisayo; yiitsa ni ichupa yu vukuli  vululu niyitsule makura ku mwaayu mulahi ku  khwiiveha,
ma niyisokonyora  inyuma  wa Yeesu, havileenje vyee. Naraanga khutsukhurhula maliika keeke;  nukweeya vilenje vya Yeesu ni liiswi lyu khumurhwi kweekwe. Yatsunsuuna vilenje vya Yeesu na muvekha makurha ku mwaayu mulahi.
Lwa mufarisayo yali nalaanji Yeesu yalola ndi, yireevana mweene,"Niiva ni kilikali muundu wuyu nu muporofeti, shiyakhamanyi nu mukhali shiina umutiirakhu uyu khaandi amenyaanga limenya lya lukanu shiina,shichira nu mukhali wu kholaanga vwooni.
Yeesu yamurheevulila, Simoni, ndi ni likhuuva lya ndenyaanga khukhuvoolera."Nalwo lwa Simoni yamurheeva, "Mweechitsi,  ni likhuuva shina, mboolera likhuuva lyeene yero?
"Litukhu liindi, muundu yikopitsa vaandu vaviri tsisendi tsi tsidinari.Mulala yamuha tsidinari tsimia tsirhaanu( mirhungu chi mihika chirhaanu), na wundi tsidinari makhomi karhaanu (mirhungu chi mieli chiviri) .
Lwa varhamwa khurhuunga, yamanya na vasamiha voosi.Nu wiina khuvo  unyala khuyaansa muno mwikopitsi mweene woyo? "
Simoni yamurheevulira, "Suuviraanga nu muundu wali ni likoovi linyiikhi wi tsidinari  tsimia tsirhaaanu lwayasamihwa."Khulwa yako Yeesu yamuvoolera, "Uvooli vulahi."
Yeesu yishevukha naheensa mukhali mweene woyo, navoolera Simoni,"Ulora mukhali wuyu ?Khurhula lwa ndinjire muunsu mwoomwo , wambakhane khumba maatsi kwiikhwisaava vilnje vyaanje, nikhali mukhali uyu usaavitse vilenje vyaanje na maliika keeke, khaandiweeyi vilenje vyaanje ni liiswi lyeelye.
Shyunsunsunikhu taawe;navutswa khurhula lwa ndiinjire munu,ashili khulekha khunsunsuna vilenje vyaanje.
Yiwe shyumbekhikhu murhwi kwaanje makurha ta; navutswa  umali khevekha vileenje vyaanje makurha.
Khu lwa yako, muvooleraanga ndi umali khusamihwa khurhula mu vwooni vweevwe vunyiikhi,   amanyinyaanga vuyaansi vunyiikhi; navutswa muundu umali khusamihwa, hatiititi amanyinyaanga vuyaansi vutiititi."
Yeesu yavoolera mukhali mweene woyo, "Umali khusamihwa khurhula mu vwooni vwoovwo."
Khulwa yako vaandu vali nivaliitsaanga shyukhulya naye, varaaanga khuvoolerana veene khu veene, "Uyu nu muundu shiina, khali asamihaanga vaandu khurhula mu vwooni?"
Nalwo lwa Yeesu yavoolera mukhali mweene woyo, Lisuuvira lyolyo limali khukhuhonyinya.Simukha utsii mu mireembe.
MULYAANGO   KWA   8
Matukhu mati lwakamala khuviirha, Yeesu yacheenda na khalakanyila mu mataala nu mu michiitsi, niyrwaatsa Ivanjeri khulondekhana khu vwaami vwa Nyasaaye.Veechitswi veeve likhomi na vaviri ,vasimukha ni vatsia naye.
Khaandi vaandu vakhali vaandi vali ni vahonyinywa  khurhula mu mirooho mitaamanu  nu vulwaale , vasimukha nivatsia naye;navo ni Mariya, walaangwangwa liirha lindi Magadalena; wa matimoni saba kali ni karhulamu;
na Yoani, nali mukhali wa Kutsa wali mulala khu varhumikhi vasinjiriraanga  insu yu mwaami ya Herode;Susana, na vakhali vaandi vanyiishi varhumikhila miandu chavo khukhonya Yeesu na veechitswi veeve.
Lwa shituma shikali shya vaandu vakaanira halala, khaandi vaandu ni varhula mu mataala lukanu , Yeesu yavavoolera lukanu yulu,
"Litukhu lilara, muundu yasimukha  natsia khumitsa vukuutsa vweevwe. Lwa yali namitsaanga vukuutsa mu mulimi, vulalakhuvwo vwakwa  khunjira, ma vaandu ni vavuseena ni vileenje, khaandi manyonyi kiitsa ni kavuvootsa,
Vukuutsa vuundi vwakwaa  khu lwaanda;lwa vwaama, vwaniala shichira liirova liali na maatsi mati.
Vukuutsa vuundi vwakwa  mu mawa,; nu vwaama  khaandi mawa ni kavutsoma.
Vukuutsa vundi vwakwa mulirova liinulu, manuvumeera; ma nuvwaama  vyaamo imia indala."Lwa Yeesu yavoola ndyo, yamalira khuvoola,  Wooyo uli na marhoyi ku khuhulira, na  ahurikhitse."
Khu lwa yako, veechitswi varheeva Yeesu avavoolere shya lukanu lweene yolo luvoolaanga;
ma Yeesu na vavoolera, "Munye mwaheerwa vucheri khumanya  kaaviswa ku vwaami vwa Nyasaaye ; navutswa vaandu voosi, valiitsa khu kanyola khuvirila mu tsiinganu, khu khali vaheensa shivaliitsa khulola,khaandi ni va hulikhitsa, shivaliitsa khumanya taawe.
"Yaka nako ku lukanu  khu mumiitsi luvoolaanga:lukuutsa ni likhuuva lya Nyasaaye.
Vukuutsa vwakwa khuunjira,navo vaandu vahuliraanga likhuuva; navutswa Ibilisi yitsaanga khaandi avanuula likhuuva khurhula mu myooyo chyavo,,khuvikalira vavule khu suuvira   nu khuhonyinywa.
Vukuutsa vwakwa mu tsimbuyee(lwaanda) navo vaandu vahuliraanga likhuuva ;valiinjritsa nu vusaangali, navutswa shilinjilaanga muvo mukarhi taawe; vasuuviraanga khu lwinyiinga intiititi,navutswa lwa matukhu ka macheritso kiitsaanga, valekha liisuuvira.
Vukuutsa vwakwa mu mahwa,navo vaandu vahuliraanga likhuuva; navutswa liheenda mwooyo ni myaandu , ni likoomba  lyu mu limenya lyu mushivala shiinu liitsulaanga mu myooyo chyaavo, ma lisuuvira lyaavo lyoonekha, khaandi shivanyala khuhiindira taawe.
Vukuutsa vwakwa mulirova liinulu, navo vaandu vahuliraanga likhuuva,vahaanda khu nu mwooyo mulahi khaandi kwi liisuuvira, ma viikhutsira khutuukha lwa vaama matuunda.
Avulakhuho muundu uhaambitsaanga itaaha  ma achikhunikhira mu muhiinda, anoho achiviikha mulwaalo mwiishitali, navutswa achirenjekhaanga khu shikurhu shi itaaha, khu vaandu vinjila munsu valole  vulaavu.
Shiindu shyoosi shaviswa shiliitsa khuvikhwa havulavu;khaandi shiindu shyoosi shakhunikhwa shiliitsa khukhuunulwa.
Muve vacheeri  khu kamuhulira,Muundu ulii ni shiindu shyoosi aliitsa khumeetwa   viindu viindi  mu vunyiikhi, navutswa muundu uvula shiindu shyoosi, khali shitiititi shali nashyo, aliitsa khunuulwa."
Litukhu liindi mama wa Yeesu na vamwaavo va Yeesu viitsa khuye,navutswa  shivatuukha khuye taawe,shichira shituma sha vaandu.
Muundu wundi yavoolera Yeesu,"Mama woowo na vamwaavo voovo vasiinjire ilwaanyi, khaandi venyaanga khulomoloma na yiiwe."
Navutswa Yeesu yamurheevulira nu khu muvoolera, "Mama waanje na vamwaavo vaanje ni yavo vahuliraanga likhuuva  lya Nyasaaye, ma vakhola kiliikhuuva lyeene yelo livvoolaanga.
Litukhu liindi Yeesu yiinjira mulyarho na veechitswi veeve, navavoolera, "Cheendi khwaambukhe khutsi luveka luundi lywi inyaansa yoolo!"  Vasimukha niivatsya.
Lwa vali nivambukhaanga inyaansa, Yeesu yakona tsindoolo.Naho noho imbuutsa inditoho yahuutsa khuyinyaansa, na maatsi ni karaanga  khwiitsula mulyarho,khali ni vava mu  marhava.
Veechitswi vatsia khu Yeesu ni vamuvukhitsa ; ni vavoora, "Mweechitsi! Khuli hiimbi khukhutsa!  nalwo lwa Yeesu yavukha nu khukondekhera imbuutsa ni vikuvuli; visinjira khali maatsi nikasiinjira.
Yeesu yavarheeva, Lisuuvira lyeenyu  lili heena?'' Veechitswi varhia,nivacheenya ni va voolerana veene khu veene,Nu  muundu shiina uyu?akondekhera nu khuhaana malako khu imbuutsa ni vikuvuli viinyaansa na vimuhulira!"
Yeesu na veechitswi veeve vambukha ni lyarho nivatuukha lusomo  lwa Gerasini, khuluveka luli ivuukwi wii inyaansa ya Galilaya.
Lwa Yeesu yali ni yakharhula mulyarho, yaakaana nu muundu wa matimoni kali muye.Muundu mweene woyo yacheendaanga sheekenye khu lwa matukhu manyiikhi, niyiirhukha khumenya haango; navutswa namenyaanga muviliindwa wa vayaviraanga miviri cha vakhutsu.
Lwa muundu mweene woyo yalola Yeesu, yalira ma na sikama imberi weewe,nu khuhaansukha nu mwoyo mukali, "Yeesu, Mwaana wa Nyasaaye Uli Ikulu khu Vyoosi! Weenya khukhola ndiina yinse! Nuyaansa ukhasaalilitsa,
Muundu mweene woyo yavoola ndyo shichira Yeesu yali na koondekhere litimoni khurhula muye.Litimoni lya mukumiraanga vuli khase; khali niiva yali muvohee, yali yavohwa ni minyololo chi vivhya khu vileenje vyeevyee na makhono keeke; navutswa yaakutulanyinyaanga minyolo, ma litimoni limuhila mu shaangalaangwe.
Yeesu yamurheeva, "Liirha lyoolyo nu wiina?" Muundu mweene wooyo yamurhevulira, "Legioni,"Shichira matimoni manyiikhi kali kayinjira muye.
Matimoni keene yako kamusaya Yeesu nayaansa avule khukakhunganyinya khutsia mu shihatisi.
v32Shituma shikali shi shyayo shi tsiingulume, shaliho nitsiliitsaanga shyukhulya khuundulu khwii shikulu.Matimoni kaasaya Yeesu nayaansa akavujilire khutsia mu tsiingulume.Na Yeesu yakaseevula katsii.
Matimoni kaarhula mu muundu mweene wooyo, nikiinjira mu tsiingulume ,ma  shayo shyoosi shi tsiingulume ni shikholomokha khurhula khu shikulu, nitsitsia mu inyaansa  ma nishikhamiramu.
Lwa vaandu valiindaanga tsingulume valoola kali ni kakholekhe, vilukhaka ni vavoolera vaandu vi litaala likali khaandi shya havuundu hoosi.
Vaandu vasimukha nivatsia khulola makhuva kali ni kikholekhe,na lwavatuukha khu Yeesu, vanyoola muundu wi litimoni lyaalimu ni lirhuli muye, niyiikhale hiimbi khu Yeesu, ni yiifwaali tsiinguvu khaandi nali mulamu; ma ni varhia.
Vaandu vali ni valooli keene yako, vavoolera vaandi khuli muundu wi litimoni lyalimu  yali na honi.
Nalwo lwa vaandu voosi mu lusomo lwa Gerasini,vavoolera Yeesu arhule mu lusomo lwaavo, shichira  vali ni vatecheeraanga.Na Yeesu yiinjira mu lyarho na rhulaho.
Muundu wa Yeesu yali narhulitseemu matimoni , yasaaya Yeesu nayaansa vatsi naye; navutswa Yeesu yamukhuunga, namuvoolera,
Kalukha ingo woowo, uvoolere vaandu koosi ka Nyasaaye akhukholere."Khu lwa yako, yasimukha natsia nakhalakanyila mu litaala likali,navoola makhuuva khulondekhana khu viindu vya Yeesu yali na mukholere.
Lwa Yeesu yakaalukha khurhula luveeka luundi lwi inyaansa, shituma sha vaandu vali ni vamuliindiliraanga.
Muundu walaangangwa Yairo, waliinji mwiimilili  wi liisinakoki yatuukhaho.Naasikama havileenje vya Yeeus, na murheeva nayaansa yiinjire khu muunsu mweemwe,
shichira mwaana weewe wi shikhaana mulala woonyene, yali nali ni mihiika liikhomi na chiviri, yaali na khutsaanga.Lwa Yeesu yali na tsitsaanga, vituma vya vaandu  vali hiimbi khumuseenaka muliminakana lyaliho.
Khwaliho nu mukhali wali wanyakhana khu lwi mihiika likhomi na chiviri, shichira khurhaatsa  masahi vuchira khunyola mushilikhi;
yiitsira inyuma wa Yeesu, natiirha khu lupiindo lwi inguvu ya Yeesu,na khurhaatsa khweekhwe khwa masahi khwasiinjirha vwaangu.
Yeesu yarheeva, "Nu wiina utiiri khwiinse wooyo?" Lwa vaandu voosi vali ni vambakhanane, Petero yavoola,"Mweechitsi, vaandu ni vanyiikhi, khaandi vakhumiinaanga!
Navutswa Yeesu yavoola,"Muundu untiirhikhu; shichira mbuliire tsingulu nitsirhulaanga mwiitse.'
Lwa mukhali mweene wooyo yaalola ndi shanyala  khwiivisa; yiitsa na techeeraanga, na sikama ha vilenje vya Yeesu, na muvoolera  havulavu imbeli wa vaandu voosi shivune shijili na mutiirhakhu, ma khaandi khuli ya honyinywa vwaangu.
Yeesu ya muvoolera,"Mwaana wi shikhaana waanje, liisuuvira lyolyo limali khu khuhonyinya; simukha utsii mu mireembe."
Lwa Yeesu yali na shiiomolomaanga,muundu wundi yarhumwa khurhula mu insu ya Yairo, khwiitsa khuvoola,"Mwaana wi shikhaana wowo umali khukhutsa; lekha khunyakhitsa mweechitsi vutswa."
Navutswa lwa Yeesu yahulira ndyo, yavoolera Yairo,"leka khurhia; suuvira vutswa, naye alahona."
Lwa Yeesu yali yakhutukha ha insu ya Yairo, shiyavuchiirilakhu muundu wundi woosi khwiinjiramu, na khali Petero, Yohaana, Yakobo halala na taata na maama wu mwaana.
Vaandu voosi valiho, vali muliliirha nu khwiikhula.Navutswa Yeesu yavavoolera,"Lekhi khulira. Mwaana ashili khukhutsa;navutswa akonaanga tsindoolo."
Vaandu voosi vamusekha, shichira vali ni vamanyi mwaana  yali na mali khukhutsa.
Lwa Yeesu yakumira ku mwaana mweene wooyo, yalaanga, "Mwaana waanje, vukha!
Mwaana mweene wooyo yaraanga khweeserhana , ma nasinjira vwaangu; na Yeesu navoola"Muhii shyukhulya shalya."
Viivuli vu mwaana mweene wooyo vali ni liicheenya, navutswa Yeesu yaavakaya vavule khuvoolerakhu muundu kali ni kakholekhe.
MULYAANGO   KWA  9
Yeesu yalaanga halala veechitswi veeve  likhomi na vaviri,navaha tsinguul nu vunyali vu khukhuunga matimoni koosi nu khuhonyinya vaandu  vulwaale.
Yeesu ya va rhuma khutsia khwirlwaatsa makhuuva khuloondekhana khu vwaami vwa Nyasaaye, khaandi khuhoonyinya vaandu vali ni valwaala.
Yavoola,"Mukhachiingi khu shiindu shyoosi  khu lucheendo, anoho musiiko  ku khusuumiramu, anoho mukati anoho tsisenti.Khali mukhajiingi inguvu yiindi ya khaviri.
Havuundu hoosi ha vamuliinjilitsa, muliitsa khumenya muunsu mweene yomo , khutuukha lwa muliitsa khurhula mulitaala lyeene yelo.
Niiva vaandu valiitsa khwaambakhana  khu mwiinjilitsa, lwa muliitsa khuva nu murhulaanga mu litaala lyaavo, mwenyekha musuunguse lukushi  luli khuvireenje vyeenyu, khuvamanyinya ndi muleechi."
Veechitswi vaarhula nivatsia,  nivavirira  hawoosi mu michiitsi, nivirwaatsaanga Ivaanjeri khaandi nivahonyinya vaandu vali nivalwaala vuli havuundu hoosi.
Lwa Herode, yali nali mwaami wu  lusomo lwa Galilaya yahulira vuli shiindu shyoosi shyali nishikhorekhaanga, yali ni liiheenda mwooyo, shichira likhuuva lyahulilikhana, nilivoolwaangwa ndi Yohaana Mupatisi umali khwiisimukukha khurhula mu liikhutsa.
Vaandi vavoolaanga ndi Eliya umali khulolekha;na vaandi ni vavoola ndi, mulala khu vaporofeti va khale umali khwiisimukukha khurhula mu liikhutsa.
Herode yavoola,"Niinse wakhalaka murhwii kwa Yohaana; navutswa ni wiina wuyu, wambuliraanga viindu vinyiikhi khulondekana khuye?" Yakhaava khuli anyala khumolora Yeesu.
Lwa varhumwa vakalukha , vavoolera Yeesu kavali ni va kholi.Yeesu yavavukula natsia navo mulitaala lya Bethesaida.
Lwa vituma vya vaandu vahuulira ndyo,vamuloonda.Yeesu yaviinjilitsa, nalomoloma khuvo makhuuva khuloondekhana khu vwaami vwa Nyasaaye, khaandi na honyinya yavo veenyaanga khuhonyinywa.
Lwa lyuuva lyaali liraangaanga khuyeera, veechitswi veeve likhomi na vaviri, vatsya khu Yeesu ni vavoola, "Seevula vaandu  khu vatsii mu michiitsi nu mumiliimi chili hiimbi hanu vikhaavire  shyukhulya shya valyaa khaandi havenya khukona; shichira havuundu hanu ni hiivisu."
Navutswa Yeesu yavavoolera ,"Munye veene muvahee shyukhulya sha vanyala khulya." navo vavoola, :khuli vutswa ni mikati chirhaanu ni tsisutsi tsiviri tsyonyeene --- hawuundi nukhutsire khuvakulira  shyuukhulya  shitukha vaandu yava voosi."
Khwaliho na vasaatsa vatukha hiimbi tsiheelefu  tsirhaanu.Navutswa Yeesu yavoolera veechitswi veeve,"Vavooleri viikhare mu vituma, vuli shilala, hiimbi khuli vaandu makhomi karhaanu karhaanu."
Veechitswi veeve vakhola ndyo;nivikhalitsa vaandu voosi hasi.
Yeesu yavukula mikati chirhanu ni tsisuutsi tsiviri, naheensa mwikulu, nasaanditsa Nyasaaye shichira vyoo. Yatong'olanyinya , khaandi naaha veechitswi veeve vakavuliire vaandu.
Vaandu voosi valya, ni viikurha.Khulwa yako, veechitswi vavuncheeritsa mihiinda lihomi na chiviri chi shyukhlya chaarhikala.
Liitukhu lindi, lwa Yeesu yali nasaalaanga ye woonyeene, veechitswi veeve vatsia khuye.Yavarheeva," Vituma  vya vaandu vivoola  yiinse ndi wiina?"
Vamurhevuliira, "Valala vavoolaanga uli Yohaana Mupatisi; vaandi vavoolaanga uli Eliya; navutswa valala vavoolanga uli mulala khu vaporofeti vali vakhale wiisimukukha khurhula mu liikhutsa."
Yeesu yavarheeva, "Navutswa munye muvoolaanga yiinse ndi wiina?"Petero yamurheevulira, "Uli Masiha wa Nyasaaye."
Navutswa Yeesu yavakaya vavule khuvoolerakhu muundu makhuuva keene yako.
Yeeesu yavoola khaandi, "Khutuukha Mwaana wu Muundu aliitsa  khunyakhana khuvirhila mu viindu vinyiikhi, ma vasaakhulu, vasaaliisi vakali,na veechitsi va malako, vamwambakhane.Aliitsa khwiirhwa navutswa matukhu kavaka ni kakhavirha, aliitsa khwiisimukukhitswa khurhula mu liikhutsa."
Yeesu yavavoolera voosi, "Niiva muundu yenyaanga khunoonda, aliitsa khwiilekhitsa liiva lyelye, nu khujiinga musalaba kweekwe  shya khase khoosi;ma anoonde.
Muundu wenyaanga khu honyinya  vulamu vweevwe, aliitsa khuvukorhitsa; navutswa muundu weenyaanga khukorhitsa vulamu vweevwe shichira liirha lyaanje, aliitsa khuvuhonyinya.
Nu vukhala shiina vwa muundu anyala khunyola ,niiva anyala khunyola shya shiindu shyoosi mu shivala, navutswa akorhitse vulamu vweevwe  anoho akurhwee?
Niiva muundu alandolera inse na meechitso kaanje tsiisoni, Mwaana wu Muundu aliitsa khumulolera khumulolera tsisoni, lwa aliitsa khukaluka mu vukhumi vweevwe khaandi mu vukhumi vwa Taata weewe, halala ni tsingerosi tsindakatifu.
Musuuviritsa ndi khuli na vaandu valala haanu valiitsa khuvula khukhutsa, nivashili khulola Vwaami vwa Nyasaaye."
Matukhu nikakhavirha hiimbi munane, lwa Yeesu yali na mali khuvoola viindu vyeene yevo, yavukula Petero, Yohaana, na Yakobo nasimukha navo khutsya khusaala khu shikulu.
Lwa Yeesu yali nasaalanga, likoondo lyelye lyakalukhana, ma tsinguvu tsyetsye nitsyang'aang'aa vulavu tswee.
Na heensa vaandu vaviri , nivali Musa nende Eliya  valolekha ni valomoloma na Yeesu,
vaalorekha mu vukhumi vu mwikulu ni valomoloma na Yeesu khulondekhana khuli arhweekhitsa lyeenya lya Nyasaaye vwaangu yuvu, lwa aliitsa khukhutsira mu Yerusalemi.
Petero na veshyeenye vaviri vali vakonaanga tsindoolo,navutswa lwa vaavukha, valoola vukhumi vwa Yeesu nende vaandu vaviri, nivasiinjire naye.
Lwa vaandu veene yavo vali ni valekhaanga Yeesu, Petero yavoolera Yeesu, "mwaami nu vulahi khuli hanu! Khuluumbakha matili kavaka,lilala lyolyo, liindi lya Musa, na liindi lya Eliya"(Shikali yali namanyi makhuuva ka yavoolaanga  taawe).
Lwa yali na shivoola yaka, malesi kiikha ni kava  khunikha; ma veechitswi veeve ni varhia lwa malesi kali ikulu wavo.
Mwooyo  kwarhula mu malesi, nu kuvola, "Uyu naye Mwaana waanje , wa ndarhovola, mumuhuliikhitse!"
Lwa mwooyo kweene yoko kwali nu kumali khuvoola ndyo, vanyola Yessu nali woonyene vutswa.Veechitswi veeve vaveho vutswa mulishiling'ana shichira keene yako koosi, ni vavula khuvoolerakhu muundu ka vali ni valoori mu  matukhu keene yako.
Khulitukhu lyaloondakhu , Yeesu na  veechitswi veeve vavaka vakholomokha hasi nivarhula khu shikulu , na shituma shikali sha vaandu va mwakaanila Yeesu.
Muundu mulala khurhula mu shituma sha vaandu, yalaanjirhira navoola,"Mweechitsi, nuyaansa mbeentserakhu mwaana waanje muteerwa wuyu.
Litimoni limwiinjililaanga, ma raanga khukhupa tsikhwiiri nu khulanjirira.Limusiuvaanga hasi , ashiinda, ma luhuulu lwaansa khurhula mumunwa mweemwe.Liamenya limusaliritsaanga vuchira khu mulekha.
Mboolere veechitswi voovo nivayaansa valikhuunge, navutswa varhaamilwe khulikhuunga."
Yeesu yamurheevulira khu  lukhuvoola, "Munye liikhula litaamanu lyativa,khaandi vilisuuvira litiititi! Mweenyaanga mbe na munye khutuukha luhoono shiina? Mwenyaanga ntsilirire  khwiikhutsira na munyee  khutukha liina?Leerha muyayi woowo yaha."
Lwa mwaana yali naleerhwaanga,litimoni lyamurhula hasi, narhaanga khushiinda.Navutswa Yeesu yakondekhera litimoni ,nahonyinya mwaana mweene woyo, naha taata weewe.
Vaandu voosi  vali ni licheenya , shichira vunyali vwi tsingulu tsya Nyasaaye. Lwa vaandu vali nivashikanakana khu viindu vya Yeesu yali na kholaanga, Yeesu yavoolera veechitswi veeve,
"Mukhiviriri mukhuuva kaanje ndi Mwaana wu Muundu atsitsaanga khutsaamwa khu vaandu
Navutswa veechitswi  veeve vakorhwaa kayali na voolaanga.Vali vaviiswa limanya, khu valivula khumanya; khaandi varhia khumurheeva shya makhuuva keene yako kavoolaanga.
Veechitswi va Yeesu varheevana veene khu veene nu wiina wali mukali muno'
Navutswa lwa Yeesu yali namanyi ka vakanakanaanga,yavukula mwaana na musiinjilitsa hiimbi khuye,
na vavoolera Muundu wiinjilitsaanga mwaana uyu khuvirhira mu liirha lyaanje, ansinjilitsaanga; khaandi muundu unsinjilitsaanga, shikanyala khuva ansinjilitsaanga woonyene taawe,navutswa yinjilitsaanga khaandi woyo wanduma; shichira muundu uli mutiititi mu munye voosi, naye mukali muno."
Yohaana yalomoloma navoola, :Murhuchi, khulooli muundu na khuungaanga motimoni  mu liirha lyolyo, ma khulamukaya alekhe, shichira shyali mulala khu shituma  shyeru."
Navutswa Yeesu yamuvoolera, "Muvule khumukaya, shichira woyo ukhahiinganyinyaanga munye nu weenyu."
Lwa matukhu  kali hiimbi khutukha ka Yeesu ahiliilwa mwiikulu; yakanakana nava nu vuha  vukhutsia Yerusalemi.
Yarhuma varhumwa imbeli weewe, ni vatsia mu muchiitsi  kuli Samaria khumurhechekhera havundu.
Navutswa vaandu vi iweeneyo vambakhana khumwiinjilitsa ; shichira yali ni liichomo lyu khutsia  Yerusalemi.
Lwa veechitswi veeve , ni vali Yakobo, na Yohaana  valola ndyo, varheeva ,"Mwaami, weenyaanga khusaale mulirho kurhule mwiikulu khwiitsa khuvamulula?"
Yeesu yishyevukhu  navakondekherha.
Khu lwa yako, Yeesu na veechitswi veeve vasimukha ni vatsia mu muchiitsi kuundi.
Lwa vali ni vali khu lucheendo lwaavo, muundu wundi yavoolera Yeesu."Ndiitsa khu  khuloonda shya havundu hoosi haweenyaanga khutsia."
Yeesu ya muvoolera, "Vivwee vimenyaanga mu vwiina, na manyonyi kamenyaanga muvitsu; navutswa Mwaana wu Muundu avulakhu havundu hanyala khukona na huluukha."
Yeesu yavoolera muundu wundi ,"Noonda." Navutswa muundu mweene woyo  yavoola, "Mwaami, leekha nsi ndange khuyavirha mmbiri kwa taata waanje mu shiliindwa."
Navutswa Yeesu yamuvoolera, "Leekha vaandu vakhutsu vayavirhee  mu shiliindwa mmbiri cha vaandu vakhutsu vaavo veene; navutswa  simukha utsi khwirwaatsa makhuuva khulondekhana khu vwaami vwa Nyasaaye."
Muundu wundi yavoola, "Mwaami ndiitsa khu khuloonda; navutswa  leekha nsii khuhaana  mireembe chu khulekhana  khuvaandu vi insu yaanje."
Yeesu yamuvoolra, Muundu uvukulaanga lijeembe lyu khulimira nu  khwiishevukha  inyuma avula vukhonyi mu Vwaami vwa Nyasaaye."
MULYAANGO   KWI   10
Lwa matukhu mati kali kamali khuvirha, Mwaami yarhovola vaandu makhomi saba na vaviri, navarhuma shya vaviri khutsia imbeli weewe mu shya litaala khaandi shya havundu hosi wa yenyaanga khutsia'
Yeesu yavavoolera,:Liichesa  ni linyiikhi muno; navutswa isavu ya ya vachesi ni inditiiti, khu lwa yako, khutuukha musaale khu Mwaami mweene liichesa ameete vachesi vu khuchesa mu mulimi kweekwe.
Ruli  hanu mutsii! Loli , murumaanga khuli  vimeeme vya makoondi  khutsia mu ving'aang'a .
Mukhachiingikhu  shiveti shi tsirupya anoho musiko ku khusumirhamu, anoho vilaaro; khaandi muvule khusiinjilakhu khu muhaanda,nu khuhaana mireembe khumuundu woosi.
Insu yoosi yamwiinjiramu, raanji muvoole, "Mireembe chive muunsu yumu!"
Niiva muundu uleraanga mireembe amenyamu, mireembe chyeenyu chiliitsa khuva naye; navutswa nakhamenyamu , mireembe chyeenyu chiiliitsa khumukalukhira.
Mwiikhare muunsu mweene yomo, numulya nu khung'wa shyoosi sha vamuha, shichira muhiinsiri utukhiire  khurhuungwa; khaandi muvule khuhuyahuya khurhula muunsu yiyi nu mutsia muyiindi.
Mulitaala lyoosi lya mwiinjira khaandi vamwiinjilitsa , muliitsa khulya shyoosi shavaliitsa khuva ni vamuheere,
nu muhonyinya vaandu valwaala mu litaala lyeenelo, nu khuvavoolera,"Vwaami vwa nyasaaye vumali khwiitsa hiimbi na munye."
Navutswa lwa mwiinjira mu litaala lyoosi, ma vaandu vali mulyo vambakhane khu mwiinjiltsa, tsi mu tsiinjira tsi litaala lyeenero nu muvoola,
khali lukuushi lwi litaala lyeenyu luli mu vilenje vyeeru,khusungusula khu mumanyinya ndi mukholi shiindu shitaamaanu;navutswa khutuukha mumanye ndi vwaami vwa Nyasaaye vumali khwiitsa hiimbi na munye.!
Muvooleraanga ndi khu litukhu lyu khu khalachirwa, Nyasaaye aliitsa khuloolera tsimbavasi vaandu vi litaala lya Sodomu khuvira litaala yili!
Woyi khu yiwe  Koratsini! Muliitsa khuva nu vutiinyu muno. Woyi khu yiwe litaala lya Betsesaida muliitsa khuva khaandi khuvutiinyu  muno.Niiva vilolekhiitso  vyakholelwa mu munye, vyakhakholwelwe mu  mataala ka Tiro na Sidoni, khani vaandu viyiwene yeyo vayikanira khale, nivikhale, nivifwaali tsinguvu tsya makunia khaandi ni vamali khwiivekha liikooshe.
Navutswa khu litukhu lyu khukhalachirwa,Nyasaaye aliitsa khulolera tsimbavasi vaandu va mataala ka Tiro na Sidoni  khuvira munye,
Munye  vaandu vi litaala lya Kapernamu, mu kanakananga muliitsa khuheerwa vukhumi  khutukha mwikulu?Muliitsa khusuvwa hasi mu shihatisi!"
Yeesu yavoolera vechitswi veeve, "Muundu umuhulihitsaanga , ambulikhitsaanga,Muundu wambakhanaanga munye ,ansambakhanaanga,Muundu unsambakhanaanga, yambakhanaanga woyo  wanduma."
Vaandu makhomi saba na vaviri vakalukha nu vuyaansi unyiikhi muno, nivavoola,"Mwaami,khali matimoni kakhuhulira, lwa khwalomoloma khuvirhila mu liirha lyolyo,"
Yeesu yavarheevulira,' Ndalola Shetani niyakulukhaanga khuli luheni,  nuluhemukhaanga khurhula mwikulu.
Huliikhitsi! Mali khumuha vunyali vu khuseenaka khu tsiinsukha ni tsiinge; khaandi khukuurha tsingulu tsyoosi tsyu mutsiku.Shiindu shivulakhuho, shliitsa khumusalilitsa munye.
Navutswa muvule khusaangala shichira matimoni kamuhulilaanga, nikhali musangale shichira miirha keenyu kahaandikwa mwikulu."
Mumatukhu keene yako,Yeesu yali  nu vuyaansi  vunyiikhi vurhulaanga khu Rooho Mutakatifu, navoola,:Taata, Mwaami wi likulu nende liirova! Khusaandinsaanga shichira wavisa vaandu vu vusitsa khaandi vi limanya viindu yivi; navutswa wamanyinya vaandu valolekhaanga khuli vaana vatiititi.Nikhali, Taata, kikholekha karyo khulondekhana khu lyeenya lyolyo.
Sha vuli shindu shyoosi ndaheerhwa na Taata waanje; khaandi muundu avulaho wamanya Mwaana , nakhali Taata; khaandi muundu avulaho wamanya Taata , nakhali Mwaana nende yavo vu Mwaana arhovola khumanyinya Taata."
Nalwo lwa Yeesu  yiishevukha veechitswi veeve, na vavoolera mu vwiivisu,"Muli ni ikhaavi shichira muuloli ka muloolaanga!
Muvooleraanga ndi vaporofeti vanyiikhi na vaami viikoombaanga valoore khu ka muloolaanga; navutswa vaarhamilwa khuloola.Vali ni lyeenya lyu khuhulira ka muhuliraanga, navutswa vaarhamwa  khuhulira."
Mweechitsi waa malako yasiinjira na cheelitsa khurheeka Yeesu, na rheeva,"Mweechitsi, ni shiina shinyala khuloomba, khunyoole vulamu vwi mihika ni mihika?'"
Yeesu yamurheevulira, "Ni shiina sha mahaandiiko Matakatifu kavoolaanga? Unyala khukasooma ndiina?'
Mweechitsi mweene wooyo yahaana marheevuli ndi, "Uyaanse Mwaami Nyasaaye,  uli Nyasaaye woowo nu mwooyo kwoosi,ni liiva lyoolyo lyoosi, ni tsiingulu  tsyotsyo tsyoosi , nende tsinganakani tsyootsyo tsyoosi, khaandi uyaanse murheende woowo, khuli mweene wiyaansa."
Yeesu yamuvoolera, "Uhaani marheevuli malahi muno; khoola ndyo  khutsiitsachirire khuva mwooyo."
Navutswa mweechitsi wa Malako, khulu khwiikhola mweene khuva wi liikhola lyu vuluunji, yarheeva Yeesu,"Nu wiina murheende waanje?"
Yeesu yamurheevulila, "Litukhu liindi muundu yali nakholomokhaanga khurhula Yerusalemi, natsitsaanga mu litaala lya Yerhiko, ma vaandu vanuuli ni vamukhamarha.Nivamufwaalula tsinguvu tsyeetsye, nivamurhumula;ni viirhukha nu khumwiivala narhikaliile hiimbivutswa ni lya  ha mwooyo.
Khu lwi ikhavi indahi, musaaliisi yali na kholomokhaanga khu muhaanda kweene yoko.Lwa yaalola muundu mweene woyo, yacheenda navirhila handulu haand.
Khali muundu ya rhulaanga mu vaandu vu luvaamba lwa Leevi  yaakhoola khaandi ndyo.Lwa yalola muundu mweene wooyo yacheenda na virhila khundulu haandi.
Navutswa Musamarhia, wali khu lucheendo lweelwe navirhila khu muhaand kweene yoko, yatuukha hu muundu mweene woyo yali niyaalikhitswe. Lwa yamulola, yamulolera tsimbavasi,
yaatysa khuye ma navekha makurha nende idivai khu makuule ku muundu mweene woyo nu khukavoha.Yamuchiinga na muviikha khu ipuunda yeeye, namuhira mu insu ya vacheeni, wa yamuliinda vulahi.
Litukhu lya loondakhu, yavukula tsidinarhi tsiviri ,namuha muliindi wi insu ya vacheeni.Yamuvoolerha, "Umuliinde vulahi;khaandi shya shiindu shyoosi shya uliitsa khurhumikhila khuye, ndiitsa khukhurhuunga lwa ngalukha."
Yeesu yamurheeva, "Nu wiina khu vavaka veene yavo, wa ukanakanaanga yakhoola khuli murheende watooto khu muundu  wa vanuuli  vakhamarha nu khulumiinda?
Mweechitsi wa malako yarheevula,"Muundu wamuvererera nu khumulolera tsimbavasi."Yeesu yamuvoolera,"Simukha utsii , ukhoole khuli yakhoola."
Lwa Yeesu na veechitswi veeve vali ni vali khu lucheendo lwaavo, vatuukha  mu muchiitsi mwa mukhali walaangwangwa Malita yamwiinjilitsa haango heehe.
Malita yali nu mwaana wavo amwaavo weewe  walaangwangwa Mariya, wali niyikhale havilenje wu Mwaami khaandi na huliikhitsa mechitso keeke.
Navutswa Malita yali ni liheend mwooyonu muhiinsirho kwoosi kwa yakhoolaanga.Yasimukha natsia khu Yeesu  na murheeva,"Mwaami shyunyala khumbeenderakhu mwooyo, mwaana wi shikhaana weerhu wuyu, undekheere kholaanga mihiinsi chyoosi woonyeene taawe? Muvoolere yiitse khukhonya,"
Navutswa Mwaami yamurheevulira, "Malita, Malita uheendaanga mwooyo nunyakhana , shichira  viindu vinyiikhi;
navutswa shiindu shilala hyoonyene, shya utukhana unyole, Marhiya  urhovoole shiindu shilahi;shiliitsa khuvula khurhulitswa khuye."
MULYAANGO    KWI    11
Litukhu liindi, Yeesu yali na saalaanga havluveka lulala.Lwayali namali khusaala,mulala khuveechitswi veeve yamuvoolera, "Mwaami ukhweechitse khusaala, khuli Yohaana  Mupatisi yeechitsa veechitswi veeve."
Yeesu yavavoolera ,"Lwa muva nu musaala
khusaala  musaale, "Taata , liirha lyoolyo  litsoominywe.Vwaami vwoovwo vwiitse.
Vuli  litukhu  ukhuhee vyukhulya vyeerhu vya
khase.
Ukhusaamiihe vwooni vweerhu, khuli khutse khusaamiihaanga yavo vakhukoseraanga
Ukhakhuhira mu machelitso mba."
Khulwa yako Yeesu yavavoolera, "Nu wiina   khu munye  aliva nu muliina, ma atsi khuye hakarhi  mu vutukhu, navoola, "Mulina waanje,khonyaakhu mikati chivaka;
shichira mulina waanje khurhula mulucheendo utukhi ha waanje, na yiinse mbulakhu shyukhulya shyoosi shyanyala khumutekhera."
Na ye ali muunsu amurheevulire,"Ndiikale khale mulyaango.Lekha khusumbula;vaana vaanje vaakoni niinse mu shitali.Shinyala khuvuukha mushitali yumu khuhe  mikati.
Muvooleraanga ndi, khali niiva waambakhaane khuvuukha mushitali mwaali, amuhe mukati,shichira nu mulina weewe, navutswa shichira liitsiitsachirira lyu khwiikulikhitsa nu khusaayasaaya, alavuukha  nu khumuha shiindu shyoosi shya adakhaanga.
"Khaandi muvooleraanga ndi, musaale, na mulaheerwa;   mwikuliikhitse,  na munye muliikulilwa mulyaango.
Shichira   muundu  woosi usaalaanga, aheelwaangwa, khaandi muundu wukhavaanga , anyoolaanga; khaandi muundu wikulihitsaanga , yikulilwaangwa.
Ni taata shiina mumunye , wa mwaana weewe   na  musava vushuma,  amuheetsa  lichina? vukhala  vu khumuha isutsi  amuhe  insukha?
anoho alamusava liivuyu, naye amuhe likhala {  ing'e}?
Niiva munye vamuli vataamaanu mwaamanya khuha vaana veenyu vihaanwa vilahi, ni vyaanga mu vunyiikhi vya Taata weenyu  uli mwikulu, aliitsa khuhaana Rooho Mutakatifu khu vaandu vamusaalaanga!"
Yeesu yakhuunga litimoni lyaali nilyambakhana khulomoloma (itiimbiti) .Lwa litimoni lyarhula mu muundu mweene woyo, yaarhaanga khulomoloma, ma shituma sha vaandu ni varhikala ni liicheenya.
Navutswa vaandu valala khuvo vavoola, "Ah, ni Beletsabuli,  mukhoongo wa matimoni , naye umuheensaanga tsingulu tsyu khukhuunga matimoni."
Vaandu valala khuvo vachelitsa khureeka Yeesu,niveenya avahee shilorekhitso khurhula mwikulu.
Navutswa Yeesu yamanya tsinganakani tsyaavo na vavoolera,"Vwaami vwoosi vwavukhane  shyuvunyala khusiinjira,khaand insu isolanaanga ikwiitsaanga.
Niiva Shetaani alakavukhanamu mweene, vwaami vweevwe vwakhasinjire ndina?Shichira muvoolanga yinse khunga matimoni khuvirhila mu Beletsabuli.
Niiva Beletsabuli akhuunga matimoni, Vimilili veenyu navo vakhuunga matimoni khuvirhila mu wiina? Khu lwa yako navo valiitsa  khuva vakhaalachi veenyu.
Navutswa niiva khuunga matimoni khuvirhila khu shitere shya Nyasaaye, vuchira liheenda mwooyo vwaamihi vwa Nyasaaye vumali khwiitsa khu munye.
Muundu wi tsingulu lwa  aveetsa yiyavaale vyuuchi vyeevye vyu vulwaani nu khuliinda imbiinga yeeye, miandu chyeechye chivetsaanga mu mireembe,
Navutswa lwa Muundu wi tsingulu humani  arhuliraangayo  nu khumukuurha, amunuulaanga vyuuchi vyeevye vya yasuuviramu,  ma  yikavulirha miandu chyali chyu muundu wi tsingulu
Muundu waambakhanaanga khu khoonya yinse,, kilikali naye mutsiku, na muundu waambakhanaanga khu vuunjeeritsa na yiinse, kilikali nu  musalaanyinyi.
Lwa litimoni lirhulaanga mu muundu, licheenda cheendaanga mu shangalaangwe, nilikhaava havundu hu khuhulukhira.Navutswa lwa livula khunyoola havundu heene yaho, livoolaanga, "Ndakalukha muunsu yaanje mwa ndarhulaamu.
Lwa litimoni likalukhaanga muunsu mweene yomo, linyolaanga insu yeeneyo niili inihu khaandi niili mu mireembe.
Khu lwa yako , limanya likalukhayo khutsia khulaanga matimoni kaandi saba kali ni tsingulu khulivirha khwitsa khumenyamu. Khu liiva lyu muundu mweene woyo liveetsaanga litaamaanu khuvirha lyukhurhaanga."
Lwa Yeesu yamala khuvoola makhuuva yaka, muundu mukhali wali nali mushituma shya vaandu, yalaanjilira,"Ali nu vukaasu mukhali wa khwivula ni tsimbeere tsya khununyinya!
Navutswa Yeesu yavoola,"Niikhali vali nuvukaasu  yavo vahuliraanga likhuuva  lya Nyasaaye, khaandi nu khutsiiririra khuliloonda."
Lwa vituma vya vaandu vyali ni vimetekhaanga, Yeesu yavoola,"Vaandu va  matukhu kanu khu ni vataamaanu!  Vaandeevaanga vakhoolere shilorekhitso, navutswa  valiheelwakhu shilorekhitso shyoosi mba,  niikhali shilorekhitso shya Yoona!
Khuli  Muporofeti  Yoona yali shilorekhitso khu vaandu vi litaala lya Nineve, khaandi ni ndyo Mwaana wu Muundu aliitsa khuva shilorekhitso khu vaandu va matukhu kanu.
Murhuchi wi shikhali  wi Isavaalu ( Sheeba), aliitsa  khusiinjira  ayaale vaandu  va matukhu kanu khu liitukhu lyu khukhalachilwa  shichira  yacheenda khurhula mu shivala shyeeshye niyiitsa khuhulira meechitso ku vusitsa ku mwaami Solomoni; Heensi!  Muundu mukali wi  tsingulu khuvirha  Solomoni ali hanu.
Vaandu vi litaala lya Nineve valiitsa khusiinjira vamuyaale munye  khu litukhu lyu khukhalajilwa, shichira vikanira lwa vahulira Yoona  niyirwaatsaanga, khaandi Heensi!  Muundu ali hanu wi tsingulu  tsinyiikhi  khuvirha Yoona!
Avulakhuho muundu uhaambitsa itaaha ma achivikha  hivisu  anoho muhiinda, navutswa avikhaanga ikulu khu shikurhu shi itaaha, khu muundu woosiyinjiramu alore  vulavu vweene yovo.
Imoni yooyo  ili khuli itaaha yu mmbiri kwookwo.Niiva tsimoni tsyeenyu ni tsinamu, mmbiri kweenyu kwoosi kuli nu vulavu vunyiikhi.Navutswa ni tsivula vulamu, mmbiri kweenyu kuli mu shisuundi shinyiikhi muno.
Khu lwa yako, muheense muloore ndi  vulavu vuli mu munye, vukhava shisuundi mba.
Niiva mmbiri kweenyu kwoosi kuli nu vulavu vunyiikhi, khaandi havundu halala khukwo havula shisuundi, kuliitsa khuva nu vulavu vunyiikhi muno, khuli vulavu vwi itaaha vumwakhiraanga."
Lwa Yeesu yali na mali khulomoloma,Mufarisayo yamwiinjilitsa khulya naye.Yiinjilamu niyikhala naalya.
Mufarisayo mweene wooyo yali ni licheenya, lwa yaloola Yeesu aliitsaanga shyukhulya vuchira khusaava mikhono.
Navutswa Mwaami yamuvoolera, "Munyee vafarisayo mwochitsaanga ilwaanyi wi shikoombe shyeenyukhaandi wi ibakuli yeenyu, navutswa mukarhi mweenyu mwayitsula likhoyi, vunuuli nu vutaamaanu.
Muli vaandu vasirho!  Musuuviraanga Nyasaaye waloomba ilwaanyi, shali khaandi waloomba mukarhi taawe?
Haani viindu vili mu vikoombe vyeenyu nu mu tsibakuli  tsyeenyu khu vamanani, na viindu vyoosi khu munye vive viniihu.
"Navutswa munye vafarisayo, muli khuvutiinyu
muno! shichira muhanaanga khu Nyasaaye  shitierhi shyi likhomi khu vya mucheesaanga vi viluungu, khuli itania, vituungu,  liivokoyi ni tsingutsa tsiindi tsihuunya mwayu mulahi, navutswa mwaachaaya khukhoola vwakilikali nu khuyaansitsa Nyasaaye.Muve nu mukhoolaanga ndyo , vuchira khuchaaya  kaandi.
Munye vafarisayo muli khu vutiinyu muno, shichira mwayaansa khwikhala khu visako vilahi muno imbeli mu lisinakoki, nu muheerwa mireembe chyu luyali na vaandu mushyiirhu.
Munye muli khu vutiinyu muno,! Shichira muli khuli viliindwa vikhalorekhaanga, vya vaandu vaseenakhu vuchira khuvimanya."
Muundu mulala khu veechitsi va malako yamuvoolera,"mweechitsi ukhunyekaanga lwa uvoola ndyo."
Yeesu yavoola,"Munye veechitsi va malako, muli khu vutiinyu muno! Shichira mutyuukha vaandu misiko militoho chya vakhanyala  khuchiinga, navutswa munye veene murhaamwa khuvakhoonya khuchichiinga.
Munye muli khuvutiinyu muno! Shichira muloombanga viliindwa vilahi vya vaporofeti,va vakuuka veenyu viirha.
Munye veene mwiyamaanga ndi mwalora ka vakuuka veenyu vakhola; viirha vaporofeti, nu muloomba viliindwa vyaavo.
Khuloondekhana khu shivune shyeeneshyo, vusitsa vurhulaanga khu Nyasaaye vwavoola,"ndiitsa khuvarhumira vaporofeti na varhumwa.Valiitsa khwiirha valala khuvo, nu khunyaakhitsa vaandi.
Vaandu va matukhu kaleero valiitsa khusaalilitswa, shichira viirha vaporofeti  voosi khurhula shivala ni shiloongwa,
khuraanjilra khu Abili yiirhwa khutuukha khu Zakarhia wiirhwa;  yiirhilwa hakarhi hu vwaali na havuundu Hatakatifu.Ni khali, muvooleraanga ndi vaandu va matukhu kaleero, valiitsa khusaalilitswa shichira vo voosi.
"Munye veechitsi va malako, muli khu vutiinyu muno!Shichira mwaaviikha lufungu lwikulaanga mulyaango kwi insu yu vucheri; navutswa munye veene mwarhamilwa khwiinjiramu; khaandi mwikaliraanga vaandu vacheelitsaanga khwiinjiramu."
Lwa Yeesu yali namali khulomoloma, veechitsi va malako na Vafarisayo,  varhaanga khumurheeva marheeva  matiinyu; khaandi ni vamuvoorela alomolome makhuuva khulondekhana khu viindu vinyiikhi,
nivaliindiliraanga khumukumira, niiva anyala khulomoloma shiindu shitaamaanu shyoosi.
MULYAANGO    KWI   12
Lwa vaandu vanyiikhi mu tsihelefu vali nivakani halala, muvunykhi khli  ni varhaanga khusenakana veene khu veene,Yeesu yavoolera veechitswi veeve khurhaanga "Muvee  vacheri khu mameera ka Vafarisayo, nakhwo khuvoola khwiikhola khola khwaavo khukhuva valuunji.
Shivulakhuho shiindu shyoosi shakhunikwa shirivula khukhunulwa, khaandi shyoosi shyaviswa shiliitsa khumanyikhana havulavu.
Khu lwa yako, shiindu shyoosi shya mwavoolera mushisuundi, shiliitsa khuhuliirikhana mmbaasu nu kwaakhaanga.Shiindu shyoosi shya mwamoonya mu vwiivisu muunsu yikaalwe, shiliitsa khulaanjiritswa khurhulira mu  viseekese vi tsiinsu.
Muvoolera munye valina  vaanje, mukharhii vaandu virhaanga muviri , navutswa nivamali keene yako, shivali ni shiindu  shiindi shyoosi   shitaamaanu   shyavanyala khukhola taawe.
Navutswa nda mumanyinya wa  muha luyali:Muhee Nyasaaye luyali, shichira na mali khwiirha, ali nu vunyali vu khusyuuva mu shihaatisi. Muvooleraanga kirikali ndi naye wa muha luyali!
Mushili khumanya ndi manyonyi ki tsimili  karhanu  ka  kulitswaangwa tsisenti  tsiviri?Khali Nyasaaye, shyanyala khwiivirira  linyonyi lilala  khuko taawe,
Khali liiswi lyoosi lili khu mirhwi chyeenyu lyavaalitswa.Mukharhia mba ,  muli nu vukhuli vululu muno khuvirha tsimili tsinyiikhi.
Mu vooleraanga ndi muundu u voolaanga ha vulavu imbeli wa vaandu nu waanje, Mwaana wu Muundu aliitsa khukhoola malala meere khuye imbeli wi tsingerosi tsya Nyasaaye.
Navutswa muundu unyambakhanaanga imbeli wa vaandu, Mwaana wu Muundu aliitsa khu mwambakhana imbeli wi tsingerosi tsya Nyasaaye.
"Muundu unyeekaanga  Mwaana wu Muundu, aliitsa khusaamiihwa; navutswa muundu unyeekaanga Rooho Mutakatifu, aliitsa khuvula khusaamiihwa.
Lwa vamuleerha imbeli wa Masinakoki anoho khu  vagavana anoho vaamiihi, muvule khuheenda mwooyo khuli lwa mwishiinga veene anoho shya muvoola;
shichira Rooho Mutakatifu aliitsa khumweechitsa isaa yeene yeeyo, shya mwenyekhaanga muvoole."
Muundu mulala mushituma sha vaandu  yavoolera Yeesu, "Mweechitsi, voolera  amwaavo waanje  angavulirekhu  miandu chya taata weerhu yakhuleekheerha inse naye."
Yeesu yamuvoolera, "Mulina waanje nu wiina waamba vunyali  vu khuva mukhalachi anoho khukavulira munye  vaviri miandu?'
Nalwo yavavoolera,"Muheense vulahi; khaandi muve vacheeri, shichira vung'ang'a lukanu lwoosi, shichira vulamu vwa tooto vu muundu, shyuvuliho shichira vunyiikhi vwi miandu chyeechye taawe.
Yeesu yavavoolera  lukanu yulu:"Litukhu liindi khwaaliho nu muundu muhiinda wali nu mulimi munuulu   kwaminyaanga virhakwa vilahi.
Yaraanga khukanakana mweene, "Ni shiina shya nyala khukhoola lwaambula havuundu ha mbiikha vyukhulya vyancheesa.
Yavoola, "manyi vulahi  shya nsiitsaanga khukhoola.Ndasaambula vyaachi vyaanje, khaandi nduumbakhe  vikali.Namwo mwanganjira imu yaanje nende viindu vyoosi vya ndi navyo.
ma ndivoolere mweene, uli ni viindu vinyiikhi, vyunyala khurhumikhila khu mihika minyiikhi.Vulamu vulava vulahi; ndalya nukhuung'wa ni ndiikhonya."
Navutswa Nyasaaye yamuvoolera,"Musiilo  yiiwe, ukhutsa vutukhu vwa leero.Nu wiina uliitsa khunyola viindu vyoosi, vya wiviikhila mweene?"
Yeesu yamalikhitsa nu khuvoola, "Ni ndyo katsitsaanga khu kholekha khu muundu wiviikhilaanga mweene miandu, navutswa shyaali muhiinda imbeli wa Nyasaaye taawe?"
Nalwo lwa Yeesu yavoolera veechitswi veeve , muvoolera ndi mukhaheendikhu mwooyo mulimenya lyeenyu, khuloondekhana khu shyukhulya shya mulya  anoho tsinguvu tsya mwiifwaala.
Vulaamu vuli nu vukhoonyi muno khuvirha shyukhulya; khaandi mmbiri kuli nu vukhoonyi khuvirha tsinguvu.
Henseli khu  makhokho;  shikaraakanga  vukuutsa anoho  khucheesa;kavula insu yu khuviikhamu viindu anoho vyaachi; nikhali, Nyasaaye  akaliikhitsaanga vulahi.Mutuukhirha khunyoola  muvunyiikhi khuvirha manyonyi!
Nu wiina khu munye , wi liheenda mwooyo lyeelye linyala khumuloomba amenye nu khwitasa mihika?
Khu niiva shyunyala khukhola ndyo khali hatiititi khuli shyeenesho taawe, shichira shiina muheendelaanga viindu viindi mwooyo?
Looli khuli mawua kumbulimo (   khuli Linalikhokho) kameelaanga: shikahiinsilaanga, anoho khwiifwaala tsinguvu taawe.Navutswa muvooleraanga  ndi khali Mwaami Solomonini ni  miandu chyeechye  chyoosi, shiyalikhu ni tsinguvu tsiindahi muno  khuli lilala khu mawua ki vimuli yaka taawe.
Munye vaandu vamuli ni lisuuvira litiititi! Navutswa niiva Nyasaaye afwaalaanga vunyasi vuli haanu mushikurhi lweene yulu khaandi mukaamba vusyuuvwa mumuliro, shaliitsa khumufwaala khuvirhana muno.
Muvule khukanakaniilakhu  mu myooyo khuloondekhana khu shiindu  shyamulya anoho shyamung'wa, anoho khuheenda mwooyo khuloondekhana khu keene yako.
Vaandu vi tsimbya tsyoosi mu shivala shinu  vaheenderaanga viindu vyeene yevo mwooyo khu lwa matukhu koosi.Navutswa Taata weenyu wamanya ndi mweenyaanga viindu vyeene  yevo.
Niikhali muheendere mwooyo vwaami  vweevwe, khu amuhee viindu vyeene  yevo vyoosi.
"Munye vamuli khuli shyayo shitiititi shya makoondi, muvule khurhia, shichira Taata weenyu  ayaansitswaangwa khumuha vwaami.
Mukulitse viindu vya muli navyo vyoosi muhe vaandu vataakha tsisenti tsyeene yeetso  Mwiinyoolere veene visiko vi tsisenti,vinyala khuvula khurhaandulwaa, khaandi mwivikhiire liviikhiro linyala khuvula  khuhwa mwikulu, wa mwiivi akhanyala khutukhaho, khaandi wa tsinguyi tsikhanyala khuvula khwoononyinya.
Mwooyo kweenyu kuvetsaanga inyiinga yoosi  hi miandu chyeenyu chili.
Muve vaandu virheechekha khukhoola shya shiindu shyoosi, nu mwiifwaala liikhoola mihiinsi ni tsitaaha tsyeenyu nitsyakhaanga,
Khuli varhumikhi valiindaanga murhuchi waavo khukalukhu khurhula mushiseerero shyukhuhirana. khu vamwikulile mulyaango vwaangu , lwa yiitsa  khwikulikhitsa khu mulyaango.
Vali ni ikhaavi  varhumikhi yavo vu murhuchi waavo anyoola  ni vali imoni ndaavu, khaandi ni virheechekha lwava na kalukhaanga!Muvoolera kilikali ndi, aliitsa khurhulitsa likoti lyeelye nukhuvavoolera viikhale haasi, nu khuvaaha shyukhulya.
Niiva aliitsa khukalukha hakarhi mu vutukhu,anoho mu isaa tisa mu vutukhu, khaandi avanyoore ni vashiheensaanga, varhumikhi veene yavo vali ni ikhaavi.
Navutswa keenyekha mumaanyee ndi, niiva mweene insu, aliitsa khuva na maanyi isaa yu mwiivi yiitsaanga, shiyakhalekhi insu yeeye  yiinjililwe  taawe.
Munye khaandi mwirheechekhe; shichira Mwaana Wu Muunndu aliitsa khwiitsa isaa ya muvula  khumaanya  yiitsaanga.
Petero yarheeva "Mwaami lukanu yulu luli khu khutse voonyene anoho khali khu vaandu voosi?"
Mwaami Yeesu yamurhevulira,"Nu wiina uli murhumikhi musuuvilwa khandi ulii nu vusitsa? Nu murhumikhi wu murhuchi weewe aha vunyali vu khusijirira vaandu vi insu yeeye, khaandi ahe varhumikhi vaandi shyukhulya shyaavo khu isaa yenyeekhaanga.
Ali ni ikhaavi murhumikhi woyo, wu murhuchi weewe alikalukha nu khumunyoola nakhoolaanga ndyo.
Muvoolera kakirikali, ndi murhuchi  mweene wooyo aliitsa khumuha vunyali vu khusiinjirira miandu chyeechye chyoosi.
Navutswa niiva murhumikhi mweene wooyo aliitsa khwivoolera,"Murhuchi waanje ucheereve khukalukha, ma arhaanje khurhumula varhumikhi   vasatsa na varhumikhi vakhali khaandi akorheele muliilya nu khutaanda,
Khu murhuchi wu murhumikhi mweene wooyo aliitsa khukalukha  khu litukhu lyu murhumikhi  akhamanyi ni isaa yakhamanya.Murhuchi mweene wooyo aliitsa khumurheemanyinya muvitonye ma amukhoole khusaanga halala na vaandu vavula vusuuvilwa mu vutiinyu vwaavo
Murhumikhi waamanya  ku murhuchi weewe yeenyaanga akhoole, navutswa yaambakhanaanga khukhoola, aliitsa  khuhuulwaa vivoko viluulu muno.
Navutswa murhumikhi wakhamanya  ku murhuchi weewe yeeyaanga. niikhali akhoolaanga shiindu shinyala khuloomba  asalilitswe, shyaliitsa khu shyutwa vivoko vinyiikhi taawe.Vinyiikhi vyeenyeekha khurhula khu muundu waheerwa  mu vunyiikhi, vinyiikhi khuvirha shicheero vyeenyekha khurhula khu muundu wa heerwa mu vunyiikhi khuvirha shycheero.
Ndaamala khwitsa khu haambitsa muliro  khulirova,maku khuli ndikoombaanga kuve nu kwaakha khale!
Ndii ni lipatiswa lyaambirhilaamu;khaandi nyakhanaanga mu mwooyo kwaanje,lwa shiri khurhweekhitsa keene yako!
Mukanakanaanga ndiitsa khuleerha mireembe mu shivala? Aawa, shichiri ni mireembe taawe, navutswa ni lyaavukhana;
khurhaanjira nuunundi vuli insu ya vaandu varhaanu, iliitsa khwaavukhanamu, vavaka khu vaviri  khaandi vaviri khu vavaka.
Vataata  valiitsa khwaavukhana na vaana vaavo; khaandi vaana vi shikhaana  na vamwaavo vaavo, vakuukhu vishiyaayi na va nakukhuulu  vi shikhaana, na  nakhuvitsala  alaavukhana na nyiina muyayi ."
Yeesu yavoolera vaandu vali mu shituma:Inyiinga ya mulolaanga maleesi ni kavuukha  imatioli, haweene yaho mu mamuvoola, imbula  yiitsaanga na ni ndyo kaveetsaanga.
Na lwamulolaanga vushyindu nuvuhuutsa khurhuula isavaalu, muvoolaanga, khutsiitsa khuva nu muleenjeero, na kama kikholeekha ndyo.
Munye viikhoolakhonyinyi vu khuloreekha valuunji,  munyalitsa khu heensa khulirova nu khumaleesi mwikulu nu khuvoola khuli shivala shitsitsaanga khuva.Shichira shiina  mukorhwaa khwiivaala  shya matukhu  kanu kavoolaanga?
Shichira shiina mwambakhanaanga khwikhalachira  veene  khukhoola likhoola lyu vuluunji?
Lweene lwa muveetsaanga kkhunjira nu mutsiku woowo muhiiranaanga khumuyaalitsi,cheelitsi khuli munyala khuhulikhitsaana naye veene khu veene mushiri khunjira nashiri khukhuhira khumukhalachi, na mukhalachi akhuaane khumusikali ukhuvooha mucheera.
Muvoolera ndi muliitsa khuvula  khulakhulwa khurhula mushivoho numushiri khurhuunga tsisenti  tsyoosi tsi yipoonti yu uvasiirhwe."
MULYAANGO  KWI  13
Mu yinyiinga yeene yeyo , vaandu valala vali nivaliho vavoolera Yeesu makhuuva khulondekhana khu Va Galilaya  va Pilato yali ni yiirha, lwa vali  nivahaanaaga vihaanwa vyu khukholera  misaango khu Nyasaaye.
Yeesu yavavoolera, "Mukanaganaanga Vakalilaya veene yavo  vali ni vaakhoola vwooni vunyiikhi khuvirha Vakalilaya vaandi voosi, kachira viirhwa munjirha khuli yeene yeeyo?
Aawa, muvoolera ndi  shikali ndyoono taawe!  Navutswa niiva mushiri khwiikanira  khurhula mu vwooni vwyeenyu, khali munyee voosi muliitsa khukhutsa khuli vo vakhutsa.
Anoho  ni shiina shya khunyala khuvoola  khuloondekhana khu vaandu likhomi na munane vaakhutsa,  lwu munaarha kwa Silohamu kwaakwa khuvo? Mukanakanaanga  navo  vali vakhoola vwooni vunyiikhi  khuvirha voosi vamenyaanga mu
Yeerhusalemi?
Muvooleraanga,  shikali ndyoono taawe! Navutswa numushiri khwiikanira khurhula mu vwooni vweenyu , kahli myunye voosi muliitsa  khukhutsa khuli vo vaakhutsa."
Nalwo lwa Yeesu yavavoolera lukanu yulu: Khwaliho nu muundu  wali ni yarhaaka musaala ku mukhuyu mu muliimi kweekwe  kwii misapipu. Muundu mweene wooyo yasimukha nu khu tsya khuhaatuula  lituunda khu musaala kweene yoko, navutswa shi yanyoola khukhu lituunda lyoosi mba.
Khu lwa yako ,yaavoolera museemberhi  wu mulimi kweekwe, "Loola, khumihika,  chivaka yiichi , mmeenyi ni ntsitsaanga mbaatule  liituunda khurhula khu musaala ku mukhuyu yuku:navutswa mbulakhu lituunda  lyoosi lyaa nyoolakhu. Kurheemere haasi ! Shichira shiina kutsilirire  khumala vunuuka vwa valova?
Navutswa museemberi mweene wooyo  yarheevulira mweene mulimi, "Mwaami , kuleekhe kuve , khukuhee muhika kuundi; ntsiitsaanga khukuseemberera khaandi ndeekhu imboleeya.
Niiva kulaama matuunda khumuhiika kuloondakhu , vuliitsa khuva vulahi muno! Navutswa niiva shyukunyala khwaama matuunda taawe, unyala khukurheemera haasi."
Litukhu liindi li Lisapato, lwa Yeesu yali niyeechitsaanga mu lisinakoki,
yaaloola mukhali wuundi naalimu wi litimoni lyaali  lwaalitsa
khumihika liikhomi na munane.Yali wakokhooma mukoongo, khaandi avulakhu khuli wali unyala khuluunjikhitsa.
Lwa Yeesu yamuloola yamulaanga, namuvoolera,  "Mukhali yiiwe, umali khuhoona khurhula mu vulwaale vwoovwo."
Khu lwa yako , Yeesu yaviikha makhono keeke khu yee, na yakololokha vwaangu, khaandi niyitsoominya Nyasaaye.
Navutswa mwiimiliri wi Lisinakoki, yiitsula vurhima , shichira, Yeesu yali na hoonyinye muundu khu liituukhu  li Lisaapato.Yavoolera vaandu, "Khuli na matuukhu sita ku khukhoola mihiinsi.Mwiitse mu matuukhu keene yako muhoonyinywee, navutswa khu lituukhu lilisaapato  taawe."
Mwaami  yamurheevulira  "Munye vamwiikhoola  khoolaanga khuva valuunji! Mulala khu munye shya vohololaanga ichirhishi anoho ipuunda yeeye khurhula mushiiko, khuchihira  khung'waa  maatsi khuliitukhu  li Lisaapato?
Mukhali wuyu, shyaali mwiitsukhulu wa Abrhahamu  wa Shetaani yanyaakhitsa khumihika likhomi na munane; shyaanyala khuvula khuhoonyinywa  khurhula mu vulwaale vweevwe khulitukhu li Lisaapato?"
Lwa Yeesu yali na shivoolaanga ndyo, vatsiku veeve voosi valoola tsiisoni, na vaandu voosi niviikhonya  khuloondekhana khu viindu vyoosi vyu  khucheenyinya vya yali naakholi.
Yeesu yarheeva, "Vwaami vwa Nysaaye vuli khuli shiina? Ni shiina shya khunyala khusaasanyinyakhu?
Kali khuli lukuutsa lutiititi muno, lwa muundu yavukula namiitsa mu mulimi kweekwe.Lwa meera nu kuva musaala, ma manyonyi ni kiitsa, nikuumbakha vitsuu vyaavo mu tsiisya  tsyaakwo."
Yeesu yarheeva khaandi, "Ni shiina shyaanyala khusaasanyinya khu nu vwaami Vwa Nyasaaye?
"Vuli khuli mameera  ku mukhali yavukula natsukaanyinya  mutsilita 40 tsyu vusii khutuukha lwa  shinokho shyoosi shyaviimba.
Yeesu yasimukha na khalakanyira mu mataala nu mu michiitsi, niyeechitsaanga nali khu lucheendo lweelwe lu khutsya Yerhusalemi.
Muundu wuundiyamurheeva,  "Mwaami, ni  isaavu indiititi yoonyene ya vaandu, valiitsa khuhoonyinywa?" Yeesu yamurheevulirha,
"Mucheelitse khwiinjirha khuvirhila mu mulyaango munyeerere; shichira ni kiliikali vaandu vanyiikhi valiitsa khuchelitsa khwiinjira khuvirhilamu, navutswa shivalinyaala  khwiinjira.
Mweene insu aliitsa khusiinjira nukhwikala mulyaango ; lwa muliitsa khuva numusiinjire ilwaanyi nu mwiikulikhitsaanga  khu mulyaango, nu muvoola, "Mwaami, khwiikulire mulyaango! Aliitsa khumurheevulira, Shinyala khumanya wa murhula taawe!
Muliitsa khurhaanga khuvoola, "Khwalya nu khung'wa nayiwe,khaandi nu weechitsa mu mataala  keerhu,
Navutswa mweene insu aliitsa khuvoola, Shinyala khumanya wa murhuli taawe.Munye vaandu vooni voosi, rhuli haanu!
Muliitsa khulirira havundu heene yaho, numuteteitsa miino, lwa muliitsa khuloola Abrhahamu ,Isaka na Yaakobo na vaporofeti voosi nivali mu vwaami vwa Nyasaaye;  navutswa munye nu musyuvirhwe ilwaanyi.
Vaandu valiitsa khwiitsa khurhula mu tsaimbeka tsii ivukwii na imatiori, ni ivaale ni isavaalu, ma vikhale khulya mu vucheeni vu liilya mu vwaami vwa Nyasaaye.
Yavo vali vu khumalilikha lweeneyulu, valiitsa khuva vukhurhaanga , khaandi yavo vali imbeli lweene yulu, valiitsa khuva vukhumaliilikha.
Mumatukhu keene yako,  Vafarisayo valala viitsa, nivavoolera Yeesu, "Wiilukhee khurhula  haanu, utsii haawuundi, shichira Heroode  akhaava khukwiirha."
Yeesu yavavoolera, "Simukhi mutsi muvoolere shivwee yeesho: "Loola,khungaanga matimoni khaandi mbonyinyaanga vaandu valwaala nuunundi khaandi mukaamba;  na khulitukhu lyaa khavaka, ndamanya mbee nimali muhiinsi kwaanje.
Khu lwayako  khutukha ntsii khulucheendo lwaanje nuunundi na mukaamba khaandi ni liitukhu liloondakhu;shichira shyuvuli valahi muporofeti khwiirhilwa yihaale weene khurhula Yerhusalemi taawe.
Yiiwe Yerhusalemi,  yiiwe  litaala  likali lya  ,Yerhusalemi!   Wiirhaanga vaporofeti, uvarhasa na machina yavo vali varhumwa va Nyasaaye  akhurhumilaanga!  Hali khaanga ni njelitsaanga khuvunjelitsa halala vaandu voovo voosi khuli ingokho ivunjeelitsaanga viminyooli vyaayo mutsimbaha ya tsyayo; navutswa wayambakhana!
Loolakhu! Liteemperi lyolyo lyalekwa   lyeere. Khuvooleraanga ndi uliitsa khuvula khundoola matukhu kashiri khutuukha lwa uliitsa khuvoola, Nyasaaye akaasitse wooyo wiitsaanga khuvirhila mu liirha lyu Mwaami."
MULYAANGO   KWI   14
Khulitukhu liindi li  Lisaapato,Yeesu yasimukha natsia khulya mu insu yu mulala khu  vimilili va vafarisayo;  navamuheensekhitsa.
Muundu wali nu vulwaale vu khuviimba vilenje na makhono,yiitsa khu Yeesu.
Yeesu yalomoloma khu veechitsi va malako na vafarisayo,navareeva,"Malako keerhu kavuchiliraanga khuhoonyinya khu litukhu li  Lisaapato  anoho khuvula khuhoonyinya?'
Navutswa voosi vashirhing'ana. Khu lwayako Yesu yavukula muundu wooyo nu khumu hoonyinya nu  khumuvoolera atsi.
Yeesu yamanya arheeve vaandu, "Niiva mulala khu munye alava ni ichirhishi anoho mwaana ma  ikwii mu vwiina khulitukhu li Lisaapato, aliitsa khuleekha khumukhweesa khurhulamu?"
Navutswa vaandu vashirhing'aana vuchira khumurheevulila shiindu shyoosi khu koosi kayarheeva.
Lwa Yeesu yaloola khuli vacheeni vivukulirha visako vyuluyali  ha  mesa, yavavoolera lukanu yuulu:
"Lwa muundu avetsaanga na mulaanji mu shiseerero shyu khuhilaana,muvule khwiivukulirha havundi hu luyali lwamwinjilaanga, shichira muundu wuundi uli nu vunyali khumuvirha anyala khuva ni yalaangwa;
ma leero  muundu wamulaanga munye vaviri , anyala khwiitsa amuvoolere ,"Yiwe sinjilirha muundu wuyu, na uliitsa khuloola tsisoni luvoolerwa yikhala inyuma.
Navutswa lwa uveetsaanga nu laanjirhwee , yikhala havundu hakhutukhire, khu   lwa muundu yakhulaanga  yiitsa,  akhuvoolere,"Mulina,haamba wiikhale khushisako shili shyu luyali  yaho, ma uheelwe luyali mu vacheeni voosi valaangwa.
Muundu wiikalihiitsaanga mweene khuvirha vaandi, aliitsa khucheehitswa,khaandi wiicheehitsa mweene, aliitsa khuheelwa lichiinguulwa."
Yeesu yavoolera muundu wali na mulaanji,"Lwa uvetsaanga nu haana shyukhulya shya mmbasu anoho shyu khulukoloova,ukhalaanganga valina voovo,anoho vaamwaavo voovo anoho viikho voovo anoho varheende voovo vali vahiinda; shichira navo valiitsa khukhulaanga khaandi, ma vave vakhurhuunji ka waavakhoolera.
Navutswa luloombaanga vucheeni vwu  lilya, laanga vaandu vamanani,vafwookoya, valeema na vaveekhu;
khaandi uliitsa khukaasitswa, shichira vavula lwa vanyala khukhurhuunga. Nyasaaye aliitsa khukhurhuunga khulitukhu lya vaandu valahi valiitsa khwisimukukhitswa khurhula mu liikhutsa."
Lwa muundu mulala khuvo wali ni yiikhale halala na Yeesu ha mesa mulilya  yahulirha yaka, yavoora,"Vali niikhaavi yaavo  vikhalaanga, nivalya muvucheeni  vuliilya mu vwaami vwa Nyasaaye! "
Navutswa Yeesu yamuvoolera, "Liitukhu liindi , muundu mulala yaloomba vucheeni vywi liilya  vukali, na laanga vaandu vanyiikhi.
Lwa litukhu li liilya lyatuukha, muundu mweene wooyo yarhuma murhumikhi weewe khuvooleera vaandu  vali  nivalaanjilwa, "Haambi'  shichira viindu vyoosi vili virheecheekhe nuunundi.
Navutswa vaandu voosi , varhaanga khuhaana vivune  vyaavo vyu khuvula khwiitsa.Muundu wu khurhaanga yamuvoolera,Nguli mulimi, khutuukha nsii khukulurha; khusaayaanga nuyaansa umbeere, mbula vwiiyaangu.
Wundi khaandi navoola, "Nguli tsichirishi likhomi   tsyukhulimira, na ndenyaanga khutsya khutsichelitsa,khu khusaaya nuyaansa umbeere, mbula vwiiyaangu.
Wuundi navoola, "mbiiri mukhali vwaangu  yuvu, khu lwayako,  shinyaala khwiitsa khukhuloola taawe.
Murhumikhi woyo yakalukha na voolera murhuchi weewe shya vuli shiindu shyoosi, shya vali nivavooli.Murhuchi mweene wooyo yali nu vurhima, navoolera murhumikhi weewe "Simukha utsii vwaangu mu mihaanda nu mutsiinjira tsinyerere tsyu mwitaala;ma underheere haanu vaandu vamanani, vafwookoya,vaveekhu na valeema.
Murhumikhi wooyo yavoola"  Mwaami mali khukhoola shya shiindu shyoosi shyu umbooleere; navutswa khu shiliimu vwiiyaangu vwa vaandi.
Murhuchi mweene woyo yamuvoolera, "Simukha utsi mumihaanda nu mu ysinjiira tsinyerere, uvaloombe   vaandu viitse khwiinjila, khu insu yaanje yiitsule.
Muvooleraanga munye voosi ndi khali mulala khu vaandu vali nivalaangwa veene yavo, aliitsa khuvula khutsaantsama khu shyukhulya shyaanje."
Lwa vituma vikali vyali viyuunji khuloonda Yeesu, Yeesu yishevukha navavoolera,
"Niiva muundu yeenyaanga khunoonda, khutuukha yambakhane taata weewe na nyiina weewe, mukhali weewe, vaamwaavo veeve na vaambootso veeve, khali nu vulamu vweevwe mweene; na narhamilwa khukhola ndyo, shya nyala khuva mweechitswi waanje taawe.
Muundu wambakhanaanga khuchiinga musalaba kweekwe nu khunoonda, shyanyala khuva mweechitswi waanje taawe.
Nu wiina khu munye weenyaanga khuumbakha munaara, avula khurhaanga nu  khwiikhala hasi , amanye vukuuli vu munaara kweene yoko kunyala khuvukula, nu  kheensa aloole niiva ali ni tsiseenti tsinyala khumala muhiinsi kweene yoko?
Nakhakholi ndyo, ma arhaanjitse musiinji, navutswa avula vunyali vukhuumbakha , vaandu va veetsaanga ni valooli kakhoolaanga, avarhaanga khumukhoolera shiheenyeheenye;
ni vavoola, "Muundu wuyu yiilukhachila khuumbakha, navutswa  yarhamwa khumala muhiinsi.
"Anoho nu mwaami shiina, atsiitsaanga khulwaana nu mwaami wuundi, avulaanga khwiikhala hasi nu kwiirheevana niiva  alarhumikhila vasikali veeve tsiheelefu likhomi, khutsia khulwaana nu mwaami wuundi uli na vasikali tsiheelefu makhomi kaviri?
Niiva shyali ni tsingulu tsyukhumulwaana, lywu mwaami wuundi wooyo aveetsaanga na shili ihaale weene, yilukhachirha khurhuma murhumwa weewe khutsya khurheeva vamolome khuleerha mireembe.
Mu inchira indala ntsere, muundu  avulakhuho mu munye  unyala khuva mweechitswi waanje, na khalekhi vuli shiindu shyoosi shyali nashyo.
Muunyu nu mulahi; navutswa niiva muunyu kulakorhitsa shinochi sha kwoo,kukhoolwa ndiina khu khaandi kukalukhe khuva muunyu?
Kuvulakhu vukhoonyi khali hati khu mulimi anoho khuloombwa imboleeya; nashyo shichira vaandu vakusyuva ihaale weene.Muundu uli na marhooyi ku khuhuulira, na uhuulikhitse."
MULYAANGO   KWI  15
Yatukhu inyiinga vasolooli vwu vushurhu  vali ni viitsa khu Yeesu khumuhulikhitsa  na lomolomaanga.
Valala khu Vafarisayo na Veechitsi va Malako, varhaanga  khung'uung'uuna , nukhuvoola, "Muundu wuuyu yiinjilitsaanga vaandu vooni, na khaandi nalya navo."
Khu lwayako Yeesu yavavoolera lukanu yuulu:
"Khuvoole, niiva mulala khu munye  ali na makoondi yimya indala ma   akorhitse  lilala  khuko, avule khuleekha  makoondi karhikaale makhomi tisa na tisa mu lwayiro, nu khutsya khukhaava liikoondi lilala likorhi lyeene yeero khutuukha lwa alinyoola?
Na inyiinga lwa alinyoolaanga, alichiingaanga khu maveeka keeke nali nu vuyaansi.
Lwa atuukhaanga mumuchitsi kweekwe , alaangaanga valina veeve na vareende veeve  halala, nu khuvavoolera."Haambi mwikhoyere ni yinse shichira mali khu nyoola likoondi lyaanje lyali ni lyakorha."
"Munjira indala ntsere, muvooleraanga, ndi khuliitsa khuva nu vuyaansi vunyiikhi mwiikulu, shichira mwooni mulala wikanirhaanga  khuvirha vaandu vi likhola lyu vuluunji makhomi tisa na tisa vambakhanaanga khwikanira.
"Khvoole mukhali uli ni tsishilinji lkhomi tsyaloombwa khu ifetsa, ma akorhitse likongolo lilala khutsyo, anyala khukhola shiina?Alavula khuhaambitsa itaaha, nu khuyeentsa muunsu mweemwe khukhava iseenti yeeneyeyo, khutuukha lwa achinyoora.
Lwa ava niyakhachinyoora alalaanga halala valina veeve na vareende veeve, avavooleere,"Haambi mwikhoyere ni  inse shichira mali khunyoora isenti yi ishilinji yaanje iveere ni koorhi.
Mu injira indala ntsere, muvooleraanga ndi tsingerosi tsya Nyasaaye  tsivetsaanga nu vuyaansi vunyiikhi  shichira muundu mwooni mulala umali kwiikanirha,"
Yeesu yatsiririra khuvoola, "Litukhu liindi, khwaliho nu muundu wali na vaana vi shiyaayi vaviri,.
Mwaana mushye yavoolera taata weewe, "Taata , mbee shikha shyaanje khu miandu cho nuunundi.Taata weewe yakavulira vaana veeve vaviri veene yavo miandu chyeechye.
Matukhu matiititi ni kakhavirha, mwaana mushye yavuncherhitsa miandu chye chyoosi na kulitsa, na hamirha mushivala shi yihaale muno.Nali yiweeneyo yamalirha tsisenti tsyetsye khulimenya  liishivala  livula vukhonyi.
Lwa yali yamali khurhumikhila tsisenti tsyoosi na shyoosi sha yali nashyo, inyinga yi insala yakwa mushivala mweene yomo; naye  yali mu vunyaakhani.
Yamanya natsia khuhaandiika khukhola ikaasi haango hu muundu mulala wi shivala shyeene yesho.Muundu mweene wooyo yamurhuma khutsya khukhoola mihiinsi mu mulimi mweemwe, ku khuha tsingulume shyukhulya.
Yiikoomba khulya vyukhulya vi tsingulume tsyaliitsakhu;  navutswa avulakhuho muundu  wamuheetsakhu shyukhulya shyoosi.
Lwa muyayi wooyo yali yakhacheliha," Vahintsili voosi va taata waanje yasamuliitsa khumukhoolera mihiinsi vali ni vyukhulya vinyiikhi, khali vivarhama khumala, navutswa insala yeenyaanga  khutsirhila haanu!
"Nda simukha ngalukhe khu taata waanje, muvoolere, "Taata waanje, ndaakhoola vwooni khu Nyasaaye khaandi khu yiiwe;
Khali shindukhana khulaangwa mwaana  woowo taawe;  khoola mbe khuli mulala khu vahiitsili voovo, va wasamulitsa."
Yarhula natsya khu taata weewe. "Navutswa lwa yali nashili khuunjira ihale weene khurhula ingo, taata weewe yamuloola.Yamuloolera tsimbavasi, niyiirhukhaka, natsya khu mukhumbeerera khaandi natsuntsuna mwaana weewe mweene wooyo.
Mwaana mweene wooyo ya  muvoolera taata weewe, "Taata waanje, ndaakhoola vwooni khu Nyasaaye khaandi khu yiiwe; khu lwayako shindukhire khulaangwa mwaana woowo   taawe."
Navutswa taata weewe yavoorera varhumikhi veeve, "Leerhi vwaangu inguvu indaahi yeene, mumufwaale; khaandi mufwaali ipete khu mukhoono kweekwe  ni vilaaro mu vileenje vyeevye.
Musiinsili shimooli shikhoomeru yeeyo, khwikhoyere liilya  lilinyoolekha lyelye.
Shichira mwaana waanje wali yakhutsa navutswa, khu lwa leero munyooli nashili mwooyo; yali yaakorha navutswa nunundi khumali khumunyoola,khulwa yako varaanga hwiikhoyera lilya lyu khunyoolekha lyelye.
"navutswa mwaana weewe , muyayi mukhuluundu yali nali mu mulimi.Lwaa yiitsa nali hiimbi khutuukha khu insu,yahulila vaandu viimbaanga tsinyiimbo tsyu vuyaansi nu khusieva.
Yalaanga murhumikhi mulala, namurheeva amwiivalire makhuuva kali ni kikhoolekhaanga.
Murhumikhi mweene wooyo yamuvoolera, "Amwaavo woowo umali khukalukha haango haanu, na taata woowo umusiinsile shimooli  shikhomeeru, shichira umali khunyoolekha na shili mwooyo khaandi mulamu.
Mwaana mukhuluundu yali nu vurhiima vunyiikhi muno, niyaambakhana  khwiinjira muunsu.Khulwa yako, taata weewe yaiitsa ilwaanyi khumusaaya  na yaansa yiinjire;
navutswa yavoolera taata weewe, "Loola, mihika yichi chyoosi, ndaamenya haanu  ni khukhooleraanga mihiinsi khuli murhukwa, khaandi shili khwaambakhanakhu malako kooko koosi. Ni shiina sha waambaakhu?Khali ushiri khumbaakhu imbuli, khu ndikhoyerekhu  na valina vaanje.
Navutswa mwaana woowo wuyu wamalila miandu chyu  waamuha khu vakhali ni vakhoolaanga vulaaya; navutswa lwa amali khukalukha haango , umusinsiile shimooli shikhoomeru!
Taata weewe yamurheevulira, mwaana mukhuluundi ndi"Mwaana waanje, vuli khase khoosi umenyaanga ni inse, khaandi miandu chya  ndi nacho chyoosi ni chyochyo
Vuvere  vulahi khwiikhoyere nu khuyaansa , shichira amwaavo woowo  yali waakhutsa, navutswa nuunundi ashili mwooyo; yali yaakorha, navutswa nuunundi khumali khumunyoola."
MULYAANGO   KWI  16
Yeesu yavoolera khhaandi veechitswi veeve, "Khwaliho nu muundu mulala muhiinda wali nu muhiinsili wasinjililaanga miandu chyechye. Yatsamilwa ndi muhiinsili weewe arhumikhilaanga miandu chyechye mu injira indamaanu
Muhiinda wooyo yaalaanga muhiinsili weewe, namurheeva, "Makhuuva shiina kambulilaanga khu yiwe?Mboolera khu shiindu khuli uliindaanga miandu chyaanje, shichira shyunyala khutsianyinya khusinjilila miandu chyaanje khaandi taawe.
Muhiinsili wooyo yirheevana mweene, "Shimanyi nyala khukhoola     shiina nuunundi? Murhuchi waanje yenyaaanga khusinjilitsa khu mihiinsi chyaanje? Na mbula tsingulu tsyukhulima, na khaandi ni tsisooni khusavasava vaandu viindu vyaavo.
Manyi  shaansitsa  khukhoola khurhula nuunundi, khu lwa sinjilitswa khu mihiinsi chyaanje, mbee na valina vanyiikhi vukhuntsijilitsa mu tsiinsu tsyaavo.
Khulwayako yalaanga shya mulala khu vaandu vali na makoovi ku murhuchi weewe.Namurheeva muundu wu khurhaanga , "Uli ni likoovi lyu murhuchi waanje lituukha shiina?
Naye yamurheevulila, "Lituukha mapiipa imya indala ka makurha ku musayituni."Yamuvoolera, "Vukula ikaratasi yooyo ya makoovi, wikhale hasi vwaangu, uhaandike ulii ni likoovi makomi karhaanu.
Yarheeva wuundi,"uli ni liikoovi lituukha  shiina?Naye yamurheevulira, "Makunia ki yingaanu imya indala."Yamuvoolera, "Vukula ikaratasi yooyo ya makoovi,  wikhale hasi nu khuhaandiika uli ni likoovi makhomi munane.
"Murhuchi mweene wooyo yitsoominya muhiinsili wambakhaana khuva musuuvilwa khuvirhira mu vucheeri vweevwe; shichira  vaandu vu mushivala shinu ,, vali  nu vucheeri vunyiikhi  khukhoola makhuuva kaavo ku mu shivala shinu khuvirha vaandu vamenyaanga mu vulavu."
Yeesu yatsiririra  khuvavoolera,"Muvooleraanga ndi murhumikhire miandu chyu mushivala  shinu khwiinyoolera valina, khu lwa chiliitsa  khuhwa, muliinjilitswa haango hii mihika ni mihiika..
Muundu uli musuuvilwa  mu viindu vitiititi, nu musuuvilwa mu viindu  vinyiikhi;  na muundu wambakhanaanga kuva musuuvilwa mu viindi vitiititi, sha nyala khuva musuuvilwa mu viindu vinyiikhi taawe.
Niiva mwayambakhana khuva vasuuvilwa  khusinjilira miandu chya mwanyoola mu shivala , nu wiina wa namuhee khusinjilira miandu cha tooto?
Niiva mwa yambakhana khuva vasuuvilwa  khu miandu chya vaandu, nu wiina uliitsa khumuha miandu chyeenyu munye veene?
Avulakhuho murhumikhi unyala khurhumikhira  va rhuchi vaviri; anyala khuhima mulala, nu khuyaansa wuundi, anoho aliitsa khuva musuuvilwa khu mulala khaandi alecheeritse  wuundi.Shyumunyala khurhumikhila Nyasaanye  neende tsisenti taawe."
Vafarisayo vali ni vayaansa tsiseenti, vahulira makhuuva keene yako koosi,  vamuchaya Yeesu.
Navutswa Yeesu yavavoolera, Munye navo vamwiikhoolakhoolaanga khuva valuunji imberi wa vaandu; navuvtswa Nyasaaye wamanya  kali mu myooyo chyeenyu;  shichira viindu vya vaandu  vitsoominyaanga mu shivala shinu, vilolekhaanga khuli ni shifwavu imberi wa Nyasaaye.
"Malaako ka Musa na mahaandiko ka Vaporofeti kaliho khutuukha khu matukhu ka Yohaana Mupatisi.Khurhaanjila mumatukhu  keene yako,  Ivanjeeri khuloondekhana khu Vwaami vwa Nyasaaaye yamala khwiirwaatswa; khaandi sha vuli muundu woosi arhumikhilaanga tsingulu khwiijilamu.
Navutswa nu vutoorho likulu ni lirova khurhulaho khuvirha khali indukurha intiititi yeene ya Malako  khuvula khurhweekhitswa.
"Musaatsa ukhungaanga mukhali  weewe, khaandi ahila mukhali wuundi  akholaanga vuheeyi; na khaandi musaatsa uhiilaanga mukhali wu musaatsa weewe yakhuunga, akholaanga vuheeyi naye.
"Liitukhu liindi khwaliho nu muundu muhiind, yali niyifwaala  tsinguvu tsya sambarhau tsyu vukuli vululu muno, na vuli litukhu, yali yamenya limenya lyu khwiiyaansitsa mweene.
Hashilivwa heehe,muunu mumanani wa valaangaanga Latsaro yikhalaho, yali yayitsula makule khu mmbiri kweekwe.
yaliho nu khwiikoomba khulya shyukhulya  shyali ni shirhoonyi hasi khurhula khu imesa yu muhiinda mweene wooyo,Tsisiimbwa tsyatsitsaanga khumukhoomba  mu makule keeke.
Na yiinyinga yatukha mumanani mweene wooyo yakhutsa  nahilwa ni tsingerosi khwiikhala hiimbi  na Abrajhamu  mwiikulu .Muundu muhiinda wooyo yakhutsa, nayavilwa mushiliindwa.
Muhiinda mweene wooyo nali mu shihaatisi , khaandi  nali mulinyaakhani  linyiikhi, yachiinguula tsimoni tsyeetsye  naaloola Abrahamu ihale weene, na Latsaro  niyikhaale  hiimbi khuye.
Khu lwa yako yaalaanga nu mwooyo mukali, "Taata Abrahamu, umbeere tsimbavasi na undumire Latsaro wooyo, nambula  atsi khwiinikha shitere shyeshye mu maatsi nu khwiitsa khundonyiinyila khululimi lwaanje imburhu ya maatsi kashinditse lulimi, shichira salilitswa  vululu muno mumuliro yumu!"
"Navutswa Abrahamu yavoola, "Mwaana waanje wamanya ndi mulimenya lyolyo , wali waheelwa vuli shiindu shyoosi shilahi; navutswa  Latsaro shiyali yaheelwakhu shiindu shyoosi taawe.Navutswa nuunun ndi amali khuleminywa mwooyo hanu,; nikhali usalilitswaanga vululu muno.
Khumeeta khu keene yako, hakarhi heeru na yiwe, khuli nu vwiina vu luhoongo lurhaambi,khali yavo venyaanga khwaambukha khurhula ha khuli hanu kwiitsa wa uli yeeyo,shivanyalakhu taawe.Muundu anyalakhu khwambukha khurhula wa uli yeeyo khwiitsa khulucherekha wa khuli yinu.
Muhiinda mweene wooyo yavoola, "taata Abrahamu, nuyaansa khandumire Latsaro
shichira ndi na vamwaavo vaanje varhanu . Lekha atsi  mu vaandu vi insu ya  taata waanje  khuvachelihitsa,  khu valivula khwiitsa havuundu ha nyakhanilaanga  hanu.
Navutswa Abrahamu yavoola,"Vamwaavo voovo vali na Malako ka Musa na khaandi na mahaandiko ka Vaporofeti;Lekha vahulikhitse  sha kavoolaanga.
"Yaavoola "Taata Abrahamu, shikali ndyonio taawe; navutswa niiva muundu mulala ,anyala khutsya khuvo, niyisimukuhitswe khurhula mu liikhutsa, valatuukha khwiikanira khurhula mu vwooni vwaavo.
Abrahamu yamuvoolera,"Niiva varhamwa khuhulikhitsa Malako ka Musa na  Mahaandiko ka Vaporofeti, valiitsa khuvula khusuuvira khali niiva muundu anyala khwiisimukukha khurhula mu likhutsa,"
MULYAANGO     KWI  17
Yeesu  yavoolera veechitswi veeve, viindu vichiraanga vaandu  nivakhoola vwooni vili hiimbi khwiikhorekha; navutswa muundu uchiraanga viindu vyeene yeevo nivikholekha, ali khuvutiinyu
muno!
Vwakhaveere vulahi muundu khuli mweene wooyo, khusuungwa lichiina likali  khuli lyu khusyierakhu mwiing'orhi mweemwe, nu khusuuvwa mu inyaansa, khuvirha khuchira mulala khu vatiititi yava khukwa mu  vwooni.
Khu lwa yako muvee vacheeri khuloondekhaana khu ka mukholaanga ! Niiva musuuviri washyionyo  alava na khooli vwooni, mumukoondekhere, khaandi  niiva alikanirha, mumusaamihe.
Niiva alakhukholera vwooni khali saba khulitukhu lilala, na vuli lwoosi lwa yiitsaaanga khu munye navoola, mali kwiikanira, khutukha  mumusaamihe."
Varhumwa vavoolera Mwaami, "Khukhonye khuve ni lisuuvira li tsingulu!"
Mwaami yarheevulira, "Niiva munyala khuva ni lisuuvira li tsingulu khuli lukuutsa lutiititi muno khuli lwi lisavaakhwa, mwakhavooleere  musaala kusaasaanga mukhuyu yuku, "Rhiinyukha ni miiri, wirhaache mu nyaansa! khaandi kwahiyaamire  makhuuva keenyu."
"Niiva mulala khumunye anyala khuva nu muhiinsiri wu mumulimi, anoho wayitsaanga makoondi.Lwa yitsaanga na  rhula mu mulimi, mumuvooleraanga haamba vwaangu  wikhale hasi ha shiivwa khulia shyukhulya?
Shikaveetsa ndyo taawe! Nikhali , shumulamuvoolera  "Khuloomere shyukhulya shya halukoloova, na wiifwaare inguvu yu khuhiinsirira nu tekhaanga, ma khaandi ulakhukavulira khulii nu khung'wa; ma nukhwaakhamala khulya, unyala khulya shyoshyo?
Ndeeva  ndi  amanya asaanditsa muyiitsiri weewe shichira ukholi kayavoolerwa akhole?
Khu lwa yako nindyo khaandi  kali khu munye. Lwa muveetsaanga nu mumwakhamala khukhoola koosi ka mwavoolerwa mukhole, vooli, "Khutse khuli vutswa varhumikhi, khukholi vutswa kakhweenyekhanaanga khukhole."
Na yaka kiikhoolekha lwa Yeesu yali nali khu lucheendo lwee natsiitsaanga Yerhusalemu, yaloonda khumpaka khuli hakari  ha Samara  na Galilaya.
Lwa yali niyiinjilaanga mumuchitsi kuundi, yaakaana  na vaandu likhomi  vali ni valwaala vuchele; na vali ni vasiinjire ihale weene khurhula khuye,
na ni valaanjilira ;"Yeesu Murhuchi! Khuveere tsimbavasi.!"
Lwa Yeesu yaloola vaandu veene yavo, yavavoolera , "Rhaanji mutsi khu vasaalisi vamukoole."Lwa vali nivatsiitsaanga vakholwa khuva vanihitswe .
Lwa mulala khuvo yaloola uhonyiinywe,  yakalukha ni yitsoominyaanga
Nyasaaye, na laanjilira nu mwooyo mukali.
Yiitsa nu khusikama ha vileenje vya Yeesu,  nu  khumusaanditsa.Muundu mweene wooyo yali Musamaria.
Yeesu yarheeva,  "Shyu muveere vaandu likhomi lwa murhumi mutsii khwimanyinya khu vasaalisi, ma mulahoona? Vaandi tisa valeehe?
Shichira shiina muundu mucheeni wuuyu, naye ukalukhee woonyene khusaanditsa Nyasaaye?
Khu lwayako  , Yeesu ya muvoolera "Siinjira utsi; liisuuvira lyolyo liimali khukhuhoonyinya."
Valala khu Vafarisayo varheeva Yeesu  lwu Vwaami vwa Nyasaaye   vuliitsa khwitsa.Yeesu yavarheevulira, "Vwaami vwa Nyasaaye ,shuvuliitsa khwitsa munjira ya mwiitsa muloole ni tsimoni tyseenyu nu vwiitsaanga.
Shyukhulikhuho muundu wiitsa avoole "Loola vuli haanu! anoho Loola vuli yeeyo! shichira vwaami vwa Nyasaaye vuli mu munye."
Kulwayako  Yeesu yavavoolera veechitswi veeve, "Matukhu kaliitsa khwiitsa lwa mwiitsa mweenye khuloola litukhu lilala khu matukhu ku Mwaana wu Muundu, navutswa mwiitsa muvule khuliloola.
vaandu viitsa vaveho , viitsa vamuvoolere, "Looli,yeeyo! anoho Looli haanu! Navutswa mukhatsiyo, anoho mukhavaloondiyo.
Khuli luheeni luhemukhaanga mumalesi nu khwakhitsa vulavu khurhula luveka lulala khutukha luundi, ni ndyo  haandi  Mwaana wu Muundu nave khulitukhu lyeelye.
Navutswa  khurhaanga , Mwaana wu Muundu  yiitsa  anyakhaane vululu muno,  nu khwaambakhanwa na vaandu vilikhula lya matukhu kanu.
Khuli lwa kikhoolekha mu matukhu ka Nuhu, ni ndyo khaandi kiitsa kikhoolekhe  mu matukhu ku Mwaana wu Muundu.
Vaandu vatsitsachiirira  khulya nu khung'wa; vaandu vasaatsa na vakhali ni vahirhana, khutukha khu litukhu lyu khumalilikha lwa Nuhu  yiinjila mulyarho.Maatsi ki michelera kiitsa manyiikhi ni kamulula vaandu voosi.
Khaandi ni ndyo kikhoolekha mu matukhu kali ka  Looti.Vaandu voosi vatsitsachiirira khulya nu khung'wa; ni vakuula nu khukulanyinya,khaandi ni varhaaka nu khuumbakha.
Navutswa lwi litukhu lwa Looti yarhula mu litaala lya Sodomu, muliro na salufa vyarhoonya khurhula mwiikulu, ni viirha vaandu voosi.
Nindyo khaandi kaliitsa khwikholekha  khu liitukhu lyu Mwaaan wu Muundu aliitsa khumanyinywa.
"Khulitukhu lyeeneyero, muundu uli ikuulu khushiseksese shiinsu   akhiikha khutsya   khwinjira muunsu khuvukula  viindu vyeevye, munjira indala ntsere , muundu uli mu muliimi  akhakalukhakhu muunsu.
Mwiitsukhitse kikhoolekha khu mukhali wa Looti!
Muundu woosi uchelitsaanga  khuhonyinya vulamu vweevwe, aliitsa khuvukorhitsa; navutswa muundu  ukorhiitsaanga vulamu vweevwe, aliitsa khuvuhonyinya.
Kilikali muvoolera, muvutukhu vweene yovo, khulitsa khuva  na vaandu vaviri ni vakoni khu shitali shilala; mulala aliitsa khuvukulwa, na wuundi  alarhikwa inyuma.
Khuliitsa khuva na vakhali vaviri muluchina vasyeetsaanga  vyaakhulya halalala; mulala aliitsa khuvukulwa, na wuundi yivalwe inyuma.
Vaandu vaviri  viitsa vave ni vahiinsilaanga mu mulimi; mulala aliitsa khuvukulwa, na wuundi yivalwe inyuma."
Khulwa yako veechitswi veeve vamanya vamurheeva,"Mwaami ni heena?" Yeesu yavarheevulira, "Havuundu hoosi hu  mmbiri ku khutsi  kuli,  manyonyi ki tsiinditso kivuncheritsa havundu heene yaho."
MULYAANGO  KWI 18
Yeesu yavavoolera veechitswi veeve lukanu yuulu, khu veechitsa ndi shya khasee khoosi khutuukha vasaale vuchira khukhutsa mwooyo,
Yavoola, Muli taala liindi,  khwalimu nu mukhalachi wali niyambakhana khurhia Nyasaaye anoho khuha vaandu luyali.
khaandi khwaliho nu mukhutsakhali  mulitaala lyeene yero, wali ni yamenya  natsitsaanga khuye khumurheeva na yaansa amukhonye "Kholeera vwatooto khu vatsiku vaanje."
Mukhalachi mweene wooyo yambakhana khumukhonya khu matuukhu manyiikhi; navutswa lukhumalilikha yirheeva mweene, "Khali niiva shindarhia Nyasaaye anoho shimbeetsaanga vaandu luyali taawe,
nikhali, shichira mukhutsakhali wuuyu, unyakhitsaanga, ntsitsaanga khumukholera vwatooto khu vatsiku veeve.Niiva shinyala khumukholera ndyo taawe, alasinya shichira khutsitsachiirira khwiitsa khweekhwe!"
Nalwo lu Mwaami yavoola, "Hulikhitsi khuli mukhalachi  mutaamaanu mweene wooyo yavoola."
Nyasaaye sha liitsa khukholera  vaandu veeve vayarhoovola vwatooto  niivali yavo vamuliliraanga mmbasu nu vutukhu? Shalavukula luhoono khuvakhonya!
Muvooleraanga, aliitsa khuvakholera katooto khaandi alakhola vwaangu.Navutswa lu Mwaana wu Muundu aliitsa khwiitsa,kanyala khuva ni kilikali aliitsa khunyoola vaandu khu lirova nivali ni lisuuvira?
Yeesu yavoola lukanu yulu khaandi khu vaandu valala, vikhola kholitsaanga khuva valuunji  nu khuchaya vaandi.
Litukhu lilala vaandu vaviri vasimukha ni vatsya  mu Liteembeeri khusaala:
mulala khuvo yali Mufarisayo, na wuundi musololi wu vushuru.
"Mufarisayo yasinjila haluveka na saala, "Nyasaaye  khu saandinsaanga  shichira shindi kuhli vaaandu ----vuvung'aang'a ,  vambakhanaanga khukhoola katooto, vaveehi, anoho khuli musoleri wu vushuru wuuyu taawe.
Mboonga vuchira khulya shyukhulya hali khaviri khulisiitsa;khaandi khuheetsaanga shitieri shi likhomi khurhula khu viindu vyoosi  vyanyoolaanga khu mirhuungo chyaanje."
"Navutswa  musolori wu vushuru yasiinjira ihale, niyambakhana khuheensa mwikulu, navutswa yatuuya, khu shiliirhu  shyeeshye nu khuvoola, "Nyasaaye umbeere tsimbavasi shichira ndi muundu mwooni
Muvoolera ndi musololi wu vushuru yakalukha ingo weewe, nakhoolerwe khuva wi likhoola lyu vuluunji khuvirha Mufarisayo wooyo; shichira muundu wikalihitsaanga  mweene khuvirha vaandi, aliitsa khucheehitswa, navutswa muundu wicheehitsaanga mweene, aliitsa khukalihitswa."
Vaandu valala valeerha vaana vatiititi vavo khu Yeesu  avavikhilekhu makhono keeke.Veechitswi veeve vavavoolera  nu khuvakoondekhera khu khoola ndyo.
navutswa Yeesu yalaanga vaana veene vyavo khwiitsa khuye, naavoola ,"Leekhi vaana vatiititi viitse  kwiinse, khaandi muvule khuvakaya, shichira vwaami vwa Nyasaaye ni vwa vaandu khuli yava.
Muvooleraanga kilikali ndi muundu wiitsa khuvula khunyoola vwaami vwa Nyasaaye khuli mwaana mutiititi, aliitsa khuvula  khwiinjilamu!
Mwimilili mulala   muyahuti yarheeva Yeesu,"Mweechitsi mulahi, ni shiina shyanyala khukhoola, khu nduukhe khunyoola vulamu  vwu mihika ni mihika?"
Khu lwayako Yeesu yamurheevulira,"Shichira shiina unangaanga mulahi?Muundu avulakhuho  mulahi  nakhali ni Nyasaaye woonyene.
Waamanya malako yaka, "Ukhiirha mba, ukhiiva mba, ukhachikhirha vaandi ta,  khaandi uhee taata woowo na mmama  woowo    luyali."
Muundu mweene wooyo yamurheevulira, "Ndaloonda malako yaka koosi khurhula ni ndi muvukha."
Lwa Yeesu yahulira yako, yamuvoolera, "Ushili ni shiindu shilara sha wenyekhaanga ukhole.Ukulitse viindu vyuli navyo vyoosi, ukavile vamanani tsiseenti tsyeenetso; na ulava ni livikhiro mwikulu; ma wiitse unoonde."
Navutswa lwa muundu mweene wooyo yahulira ndyo, yaveerera muno, shichira yali nu vuhiinda vunyiikhi.
Lwa  Yeesu  yamuloora na veerere,  yavoola, "Nu vutiinyu muno vaandu vahiinda kwiinjira mu vwaami vwa Nyasaaye!
Nu vutoorho muno khu ingamia khwiinjira mu induhu   yiisindani, khuvirha muundu muhiinda khwiinjra  mu Vwaami Vwa Nyasaaye."
Yaavo vamuhulira navoola ndyo varheeva, "Khu nu wiina unyala khuhonyinywa?"
Yeesu yavarheevulirha, " Ka muundu akhanyalitsa  khukhola, koosi kanyalikha khu Nyasaaye."
Navutswa Petero yavoola, "Loola, khwamala khuleekha tsiinsu tsyeerhu na vyoosi , nu khukhuloonda."
Yeesu yamuvoolera ,"Muvooleraanga   katooto ndi   woosi walekha  insu  yeeye anoho mukhali weewe anoho vamwaavo veeve anoho taata weewe anoho mmama weewe, anoho vaana veeve, shichira vwaami vwa Nyasaaye,
aliitsa khunyoola   viindu    vinyiikhi  muno mu matukhu  kanu,khaandi mu matukhu kaliitsa khuvaaho vulamu  vwi  mihika ni mihika."
Yeesu yavalerha halala veechitswi veeve likhomi na vaviri, navahira haluveka, nu khuvavoolera , "Heensi, khutikuulukhaanga khutsya Yerhusalemi, khaandi vuli shiindu shyoosi shahaandiikwa na vaporofeti khuloondekhana khu Mwaana wu Muundu, shiliitsa khurhwekhitswa.
Na haanwe khu vaandu vi tsyimbya  tsiindi. Valiitsa khumukhoolera  shiheenyeheenye, nivamunyeeke nu khumusutsirha maree.
Viitsa vamushute ni shivoko nu khumwiirha, navutswa matukhu kavaka nikakhavirha, yiitsa yisimukukhitswe khurhula mu likhutsa."
Navutswa veechitswi veeve, shivalihu nilimanyikhitsa shiindu shyoosi khuloondekhana khuviindu vyeene    yevo taawe.Vaviswa shivune shya makhuuva keene yako; khaandi vakorhwa khumanya ka Yeesu yali na  lomolomaanga khu  loondekhanakhu.
Lwa Yeesu yali nali hiimbi khutuukha  mu litaala lya Yerhicho, muundu muvekhu yali niyikhaale khundulu khu muhaanda   sava savaanga.
Lwa muundu mweene wooyo yahulira shituma shya vaandu ni vavirhaanga, yarheeva  shyali ni shikholekhaanga.
Na yavoolerwa, "Yeesu wa Natsareti avirhaanga haanu."
Khulwayako muundu  muvekhu wooyo yarhaanga khulanjilira,  "Yeesu! Mwaana wa Dauti! Mbela tsimbavasi!"
Navutswa vaandu voosi, vali imbeli vamukondekhera, nivamuvoolera ashiring'ane; navutswa yatsilirhira  khulanjilirha ikulu muno, nu khuvoola, "Mwaana wa Dauti! Mbela tsimbavasi!"
Yeesu yasiinjira nu khuvoola, vamulerere
muundu mweene wooyo; navutswa lwa yisuunda hiimbi, Yeesu yamurheeva,
"Ni shiina shya weenya khukholere?'Naye yamurhevulira, "Mwaami, ndeenya tsimoni tsyaanje  tsiloore khaandi."
Yeesu yamuvoolera, "Loola! Lisuuvira lyolyo limali khukhuhonyinya."
Muundu mweene wooyo yaloola vwaangu;naloonda Yeesu, nukhusaanditsa Nyasaaye.Lwa shituma shya vaandu valoola ndyo, voosi vitsoominya Nyasaaye.
KWI  19
Yeesu yinjira mu litaala lya Yerhiko, khaandi yali nakhalakanyinyaanga mulyo.
khwaliho muundu walangwaangwa Tsakayo; yali musololi mukali wu vushurhu khaandi yali muundu muhiinda.
Yeenya khumanya Yeesu  nu wiina;navutswa na rhamirwa, shichira shituma shya vaandu ,khaandi  yali muundu mwiimbi muno.
Tsakayo yirukhaka natsya imberi wi shituma shya vaandu, na niina khumusaala ku  mukhuyu aloore Yeesu, wali navirhiraanga khunjira yeene yeyo.
Yeesu lwayatukha haweene yaho, yaheensa ikulu, namuvoolera "Tsakayo, yikha hasi vwaangu , shichira nuunundi  ntsitsaanga khukhucheniha
muunsu mwoomwo."
Tsakayo yamanya ni yikha hasi vwaangu,niyinjilitsa Yeesu muunsu iweewe nali nu vusaangali.
Lwa vaandu valoola yaka,varhaanga khung'ung'una nu khuvoola "Muundu wuyu atsire ndina khucheniha muunsu yu muundu mwooni!
Navutswa Tsakayo yasinjira navoolera Mwaami, "Hulikhitsi! Ntsitsaanga khuhaana yinusu yi miandu chyaanje khu vaandu vamanani; khaandi niiva ndayivirhakhu muundu shiindu shyoosi, ntsitsaanga khumuruunga hali khaane mu vunyiikhi."
Yeesu yavoolera Tsakayo,"Nuunundi yiwe halala na vaandu vi insu yooyo mumali khuhonyinywa, shchira khali yiwe mweene ni mwitsukhulu  wa Abrhahamu.
Khu lwayoko, Mwaana wu Muundu yiitsa khukhaava nu khuhonyinya vaandu vakorha."
Lwa vaandu vali vashihulikhitsaaanga makhuuva keene yako, Yeesu yatsililira  khulomoloma  nu khuvavoolera lukanu.Na yali nali hiimbi khutuukha Yerhusalemi,na vaandu ni vakakana ndi Vwaami vwa Nyasaaye vulitsa   khuhiimbi   yukhu  khulolekha vwaangu.
Khu lwa yako, Yeesu yavavoolera ,"Litukhu liindi, muundu mulala khurhula mu insu yu vwaami, yasimukha natsya mu shivala wa yamanya ni yamihitswa, ma khaandi alikalukha.
Lwa yali nashiri khusimukha yalaanga vahinsiri veeve likhomi, navakavila sha mulala isenti yi itsahabu nu khuvavoolera, "Mutsi khushiranyinya nu khuloomba vukhala mu tsisenti yitsi khutuukha lwa ndikalukha.
"Navutswa vaandu vu mushivala shyeeshye vamwambakhana, khali ni varhuma vaandu inyuma weewe vavoole,"Khwambakhane muundu wooyo  khuva mwaami weerhu."
"Muundu  mweene wooyo yamihitswa nava Mwaami, khaandi nakalukha.Yavoolera vahiinsri veeve khwiitsa khulolekha imberi weewe, khweenya khu manya vukhala vwa vali ni valoomba .
Muhinsirhi wu khurhaanga  yiitsa  na sinjira imberi weewe na voola, "Mwaami khurhula khu shivuumba shyoshyo shi tsisenti tsya waamba ndaloomba vukhala vwi tsisenti likhomi.
Mwaami yavoolera muhinsiri mweene woyo, "Uli muhinsiri mulahi,shichira uveere  musuuvirwa khu matiititi,ulava  musinjiliri wa mataala makali likhomi."
Muhinsiri wa khaviri yiitsa imberi wewe, navoola, "Mwaami tsisenti tsyawamba, ndaloomberakhu vukhala vwi tsindi  tsirhaanu."
Mwaami yamurheevulira, "Yiwe ulasinjilira mataala makali  karhaanu."
Muhiinsiri wuundi yiitsa imberi weewe, navoola, "Mwaami isenti yooyo nayo yiyi.Ndachivisa mu shirhaka shi inguvu,
Inse ndakhurhia, shichira uli muundu mutiinyu litiiva.Uvukulaanga viindu vya yiwe mweene ukhamanyi khuli vyanyoolekha, khaandi ucheesaanga ha wakharhaakakhu.
Mwaami yavoolera muhisiri mweene wooyo, "Khurhula khu makhuuva ku munwa kwokwo ndakhukhalachira, yiwee muhinsri mutaamaanu. Wamanya ndi mutiinyu, uvukulaanga hayakhaviikha khaandi ucheesaanga  ha ndavula khurhaaka.
khu lwayako, shyuwakhavikhi tsirhubya tsyaanje muunsu yukhushiranyinya, ndatsinyoola  halala nu  vukhala lwa ngalukha?
Mwaami yavoolera yavo vali nivasiinjireho, "Munuuli shivuumba yesho na mumuhee wooyo wi vivuumba likhomi.
Navutswa navo vavoola, "Mwaami  ali khale  ni vivumba likhomi."
Muvooleraanga "Muundu uli ni shiindu shitiititi aliitsa khu heelwa vinyiikhi; navutswa muundu uvula  shiindu shyoosi, khali shali nashyo shitiititi aliitsa khunuulwa.
Navutswa khuvatsiku vaanje , vavula khweenya mbimirire nu khuvamiha, valerhi virhwee  imberi waanje."
Lwa Yeesu yali namali khuvoola ndyo, yavimirira khutikuluukha  khutsya mu Yerhusalemi.
Lwa yatuukha hiimbi mu mataala ka Betsefaage na  Betsaania, ha shikuulu shya Misayituni, yarhuma veechitswi veeve vaviri,
naavoola, "Tsii mumuchitsi  kuli imbeeri  weenyu yooko; lwa muva nu mwiinjiramu, mulanyoola shimooli shi isukhirhi shya muundu ashili khuninakhu taawe, mushivoholore nu khunderera.
Niiva muundu woosi almurheeva, shina shichiraanga nu mushivoholola? Mumu voolere ndi, "Mwaami ashyeenyaanga."
Khulwa yako , veechitswi vaviri varhumwa yavo, vatsya , nivanyoola vuli shiindu khuli Yeesu yali navavoolere.
Lwa vali nivavohololaanga shimooli shi isukhirhi, veene vavarheeva, :Shichira shiina muvohololaanga mwaana wi isukhiri?
Nivavavoolerea, "Mwaami ashyeenyaanga."
Valeerhela Yeesu, na nivasyiuvakhu  tsinguuvu tysaavo khu mwaana wi isukhiri(Mwaana wi ipuunda) ni va muninyinyakhu Yeesu,
Lwa Yeesu yali ni yakhaninakhu, vaandu  vaala tsinguuvu tsyaavo khu muhaanda.
Lwa Yeesu yali ni yakhiikha khurhula khu shikulu shya Misayituni, shituma shikali  shya veechitswi veeve voosi, varhaanga khusaanditsa Nyasaaye; khaandi khumwitsoominya nu mwooyo mukali, shichira viindu vyu khucheenyinya vya vali ni valoori;
nivavoola"Yakaasitswa Mwaami witsaanga mu Liirha  lyu Mwaami, mireembe mulikulu,khaandi vukhumi mwiikulu likali!"
Valala khu Vafarisayo vali ni vali mumukaanda vamuvoolera  Yeesu,"Mweechitsi, koondekhera  veechitswi voovo vashiring'ane"
Navutswa Yeesu yavarheevulira, "Muvoolera ndi  niiva valashiring'ana, machina yaka kalaraanga khuliira."
Lwa yali nali hiimbi khutuukha mu litaala likali lya Yerhusalemi, yalilira litaala likali lyeene yelo,
navoola, "ndikoomba mulava nu mumanyi nuunundi viindu vileraanga mireembe! Navutswa nuunundi mwaviswa viindu vyeene yevo.
Matukhu kiitsaanga lwa vatsiku veenyu valiitsa khumukhung'ana nu lukaka, khaandi khumuseera khurhulira mu tsimbeka tsyoosi.
Vallitsa khubomola litaala likali lya Yerhusalemi, nu khwiirha vaandu vamenyamu.Livulakhuho lichina liliitsa khurhikala ni lichelekhe khu liindi, shichira  mwayambakhana khumanya yinyiinga ya Nyasaaye  yiitsa na muhonyinya."
Yeesu yiinjira muliteemberi, narhaaanga khukhuunga vaandu vakulaanga viindu nu khukulitsira muweene yomo;
navavoolera, "Kahaandiikwa mu Mahaandiko Matakatifu ndi Nyasaaye yavoola,"Liteemberi lyaanje lilalaangwa insu yi lisaala, navutswa mulikholi khuva luhaangaywa lwa vanuuli!"
Vuli litukhu lwa Yeesu yechitsaanga mu Liteemberi,vasaalisi  vakhongo, na vang'oti na vimiriri va vaandu, vakhaavaanga  khuli vanyala khumwiirha.
navutswa shivanyoolakhu injira yu khumwiirha taawe, shichira vaandu voosi vatsilirila khumuhulikhitsa.
MULYAANGO  KWA 20
Litukhu liindi, lwa Yeesu yali nali mu lwaanyi lwi Liteembeeri, niyechitsaanga vaandu khaandi niyirwatsaanga Ivaanjeeri, vasaalisi vakali na veechitsi va malako, halala na vasakhulu, vatuukhaho
nivamurheeva,"Khuvoolere, nu vunyali shiina vuli navwo vuchiraanga nukhola viindu yivi? Nu  wiina wakhuha vunyali yuvu?"
Yeesu yavarheevulira,"Lekhi nuunundi murheeve lirheeva lilala; mboliri,
vunyali vwa Yohaana  khupatisa vwarhula khu Nyasaaye anoho khu vaandu?"
Varhaanga khurheevana veene khu veene, nivavoola, "Ni shiina shya khunyala khuvoola? Niiva khunyala khuvoola, :Khurhula khu Nyasaaye, alarheeva, "Shichira shiina numuvula khusuuvira Yohaana?
Navutswa niiva khulavoola,"khurhula khu vaandu ,  vaandu voosi valakhulasa na machina:shivune vali ni lisuuviritswa ndi Yohaana yali moporofeti."
Khulwa yako, vamurheevulira, shyukhumanyi  wa vwarhula mba.
Yeesu yavavoolera,"Khaandi yinse shindamuvoolera nu vunyali shiina vuchiraanga ni khola viindu yivi taawe."
Yeesu yavoolera  vaandu lukanu yulu: "Litukhu liindi, khwaliho nu muundu wali niyarhaaka misapipu mu mulimi kweekwe,nu khulekhera valimi vi ikandarasi, ma natsya mu lucheendo khu matukhu manyiikhi.
Lwa matukhu ku khucheesa matunda ki misapipu katukha, yarhuma murhumikhi khu valimi vi ikandarasi yavo vamuheekhu matunda ku mulimi kweekwee.Navutswa vakandarasi vamuhula nu khumukhuunga mweere.
Khaand yamanya  arhuume murhumikhi wuundi:Khaandi ni vamuhuula nu khumukholera viindu vi tsisoni nu khumukhuunga mweere.
Khaandi na rhuma ukhola khavaka. vamanya vamusalilitse murhumikhi mweene woyo, khaandi nu khumusyuiva ilwaanyi.
Mweene ulimi kwi misapipu yirheeva, "Ni shiina sha nyala khukhola?Ntsitsaanga khurhuma mwaana wanje wa ndayaansa: hawundi vanyala khumuhulihitsa nu khumuha luyali lwa vamuloola.
Navutswa lwa vakandarasi yavo vamuloola, varheevana veene khu veene,"Wuuyu naye mwaana wa mweene mulimi, cheendi khumwiirhe, khu myaandu chyeechye  chiliva chyeerhu!"
Khu lwayako vamukhuunga khurhula mumulimi  kwi misapipu, vamusyuva ilwanyi nu khumwiirha. Mukanakana ni shiina shyu mweene mulimi kwi misapipu  anyala khuvakhoola ?
Aliitsa khu viirha vakandarasi yavo nu khuhaana mulimi kwi misapipu khu vakandarasi vaandi.Lwavahulira ndyo, vavoola,"Kakhikhoolekha ndyo mba.!"
Navutswa Yeesu yavaheensa nu khuvarheeva, "Maandiko Matakatifu yaka kavoola shiina?
"Lichina lya vuumbakhi vambakhana livula vukhoonyi lianyoolekha khuva lyu mubeka yu mungotioli khuvirha machina kaandi koosi.
Vuli muundu woosi ukwa khulichina yeero, alamunikha nu khukwa vitonye, na woyo wa lichina yeero limukwiirha, liramusya  khukwa vuvungulukhu.'"
Veechitsi va Malako na vasaalisi vakali, vacheelitsa khukumirha Yeesu haweene yaho vwaangu, shichira vali vamanyi ndi avooli lukanu lweene yolo khuvanyeka; navutswa ni varhya vaandu.
Khu lwa yako, vakhaava vwiiyaangu vu khumunyoola.Vamurhumirha varhunikhitsi nu khumucheelitsa na marheeva, khu vamunyoore mu makhuuva keeke  vivune vyu khumukumira, khu vamuyale khu vimiliri na vitsingulu tsya Gavana wa Varhoma.
Vamurheeva Yeesu, "Mweechitsi, khuumanyi uvoola nu khweechitsa vulahi khaandi shurhiitsakhu muundu woosi woosi navutswa weechitsa katooto khulondekhana khu lyeenya lya Nyasaaye ali nalyo khu vaandu.
Khuvoolere, kali muluunji khu malako keerhu khukhutse khuhaana vushuru khu  Mwaami  Kaisarhi, anoho ahwa?"
Navutswa Yeesu yamanya  vupere vwaavo, navarheeva,
"Manyinyikhu ling'ondo li idenarhi.Ni likoondo ni liirha lya wiina vilikhu?" Na voosi vayeerhitsa, "Kaisarhi!"
Naye yavavoolerha,"Muhaane khu Kaisarhi viindu virhi vya Kaisarhi,  khaandi khu Nyasaaye viindu vya Nyasaaye".
Varhamwa khumukumirha nali mu vaandu  voosi ni valiho, khuloondekhana khu ka yali na vooli; navutswa vacheenyinywa na marheevuli ka yavaha, ni vashiring'ana.
Valal khu Vasadukayo, vavoolaanga ndi  lisimukukha lya vaandu vakhutsa khurhula mu likhutsa livulaho, viitsa khuye,
nivamurheeva, "Mwechitsi, Musa yakhung'otera liilako, niiva amwaavo wu muundu yakhutsa nu khulekha mukhali, na vutswa vuchira vaana; amwaavo weewe aliitsa khuhila mukhutsakhali mweene wooyo nu khutsitsachiritsa lwiivulu lwa amwaavo weewe.
Khwaliho na vamwaavo saba:Wu khurhaanga nahira mukhali, nakhutsa vuchira khwivulakhu naye mwaana woosi,
khaandi wa khaviri yahira mukhutsakhali  mweene woyo;
khaandi wa khavaka na hila mukhutsakhali mweene wooyo.Vamwaavo voosi saba, vakalukhitsaanga mukhali mweene wooyo,navo nivakhutsa vuchira khwiivulakhu  vaana.
Mulimala mukhali mweene wooyo yakhutsa.
Khulwayako, khu litukhu lya vaandu viitsa khwiisimukukha, mukhali wuuyu aliitsa khuva wa wiina? Shichira vamwaavo voosi saba vamulerhaanga khuva mukhali waavo."
Yeesu yavarheevulira,Vaandu vasatsa na vakhali va matukhu kanu valeerhanaanga nu khutsya tsikhali.
Navutswa vaandu vatukhira khunyoola shivala yesho, khaandi lisimukukhaanga khurhula mu likhutsa mu matukhu kaliitsa khuvaho, shivalerhanaanga nu khutsya lukhali.
Khaandi shivakhutsa khaandi.Valiitsa khuva khuli tsingerosi.Ni vaana va Nyasaaye shichira vayisimukukhitswa khurhula mu likhutsa.
Navutswa khu shisakha shyakhaanga muliro vuchila khuhwa, khali Musa yamanyinya ndi vaandu vakhutsa visimukukhaanga khurhula mulikhutsa; shichira alaangaanga Mwaami Nyasaaye, Nyasaaye wa Abrhahamu, Nyasaaye wa Isaka,khaandi Nyasaaye wa Yakobo.
Ni Nyasaaye wa yavo vali mwooyo navutswa  shali wa vaandu vakhutsa taawe, shichira vaandu voosi vali mwooyo shichira ye."
Valala khu veechitsi va Malako vavoola, "Mweechitsi uvooli lirheevuli lilahi."
Muundu avulakhuho wachelitsa khaandi khurheeva   Yeesu marheeva kaandi.
Navutswa Yeesu yavarheeva,"Vanyala ndiina khuvoora Masiha aliitsa khuva mwitsukhulu wa Dauti?
Dauti mweene avoolaanga mu shitabu shi tsitsaburi,"Mwaami Nyasaaye yavoolera Mwaami waanje: Yikhala  hanu khuluveka lyu mukhono kwaanje musaatsa
khutuukha lwa khukuurhira vatsiku voovo nu khuvavikha hasi hi vileenje vyovyo.
Dauti yamulaanga "Mwaami" Masiha khu anyala khuva ndina mwitsukhulu wa Dauti?'
Lwa vaandu voosi vali ni vamuhulikhitsaanga, Yeesu   yavoolera veechitswi veeve,
"Muve vacheri shichira veechitsi va Malako, vaayaansa khucheenda cheenda nivifwaari tsikaansa tsyaavo tsindaambi, nu khu  sheeritsana mireembe chyu luyali khu  shiirhu;   khaandi virhovoleraanga visoko vya hiikulu  mu Masinakoochi;  na havuundu halahi  khu shiivwa shya  hikulu mu vucheni.
Navo vyiihooneraanga tsiinsu tsya vakhali vakhuunsakhali nu khu  vanuula myaandu  chaavo; khaandi khwimanyinya mu masaala kali marhaambi: navo valala veere vyiitsa vaherhwee likhalachirwa likali.
MULYAANGO KWA 21
Yeesu yahhensa na loola vaandu varhuchi ni valakhulaanga vihaanwa vyavo mu livkhiro lyu muliteemberi.
Yaloola mukhali mulalal mukhutsakhali mutakha nalakhulaanga vihera viviri mwivikhiro tsana.
Yamanya na voola, muvoolera  katooto mukhali mukhtsakhali mutakha wuuyu alakhulimu  shihaanwa shivirhi vaandu voosi.
Vaandu vaandi vahaani vihaanwa khurhulana khuvunyiikhi vwi viindu vyavali navyo khu Nyasaaye,Navutswa mukhali mukhutsakhali wuuyu  mu vumanani vweewe,umali khuhaanashyoosi shyaveere nashyo, shiveere shimukhoonye mu limenya lyeelye.
Lwa valaala khu veechitswi va Yeesu vali  valomolomaanga makhuuva khulondekhana khu Liteembeeri; khuli lyali khusitsahwa na machina kuvukulu nu vihaanwa vyavikhwamu khu Nyasaaye, Yeesu yavavoolera,
viindu vyoosi khuli vya muloolaanga matukhu kaliitsa khutukha lwa lichina khali lilala shililiitsa khurhikala-khu mu makono kalio taawe;koosi kaliitsa khutong'olanyinywa nu khusyuvwa hasi."
Khulwa yako vamanya vamurheeve ,"Mweechitsi,ni liina lwa makhuuva ku uvoolaanga yaka  kiitsa kiikholekhe?Ni shilolekhitso shiina shiitsa shimanyinye kali hiimbi khwikholekha?"
Yeesu yavavoolera, Muve vacheeri, muvule khukaatwa nu muundu woosi,Vaandu vanyiikhi valiitsa khwiitsa khuvirhila mu liirha lyaanje, ni vavoola,"Niyinse Kristo! khaandi, Matukhu kamali khutuukha! Mukhavaloondi mba.
Lwa muhurhira vulwaani ni limonya lwu vulwaani, mukhatecheri mba,viindu yivi vitukhana khurhaanga khuvirha navutswa  matukhu kukhumalilikha kalava   kashirhi khutukha hiimbi."
Yeesu yatsilirila khuvavoolera, Vival viliitsa khulwaana vivala viindi,   khaandi vwaami vuliitsa khwiinjilira vwaami vuund
Shivala shiliitsa khutechera vutamaanu muno, insala iliitsa khuva khavuundu hoosi nu vulwaale khuliitsa khuva ni viindu vicheeni ;  ni viindu  vyu  khutechelitsa ni viitsaanga khurhula mwiikulu.
Yaka ni kashiri khukholekha , valiitsa khuvachimira  nu khuvataambitsa, khuvahirha  khumuyaala mu masinakoki, nu  khuvohwa muvuhaambe, valiitsa khuvayala  imbeli  wa
vaamihi na Vagavana shichira liirha lyaanje.
Na yuvu  navwo vyiitsa vuve vwiiyaangu vweenyu vu khwirwaatas Ivaanjeeri.
Mwiirhulire mu myooyo cheenyu, muvule khuheenda mwooyo khu  londekhana khu ka numuvoole khwiishiinga veene;
shichira ntsiitsa khumuha makhuuva nu vusitsa,vwa khali mulala khu vatsiku veenyu, akhanyala khwambakhana anoho   khu kalukhanyinya  ka muvoolaanga khuva ku vuvehi taawe.
Muliitsa khutsamwa khali na vivuli veenyu, vamwaavo veenyu, viikho veenyu, na valina veenyu khaand valiitsa khwiirha valala khu munye.
vaandu voosi valiitsa khumuhima nu khumwambakhaana shichira liirha lyaanje.
Navutswa khali liiswi khurhula khu mirwii cheenyu, shyumuliitsa khukorhitsakhu
.Mulikhutsira lyeenyu muliitsa  khu nyoola lihonyinywa li myooyo chyeenyu.
Na lwamuliitsa khuloola litaala likali lya Yerhusalemi ni limali khuvotong'anwa na vasikali na nivavirhaanga, nalwo lwa mumanya ndina vwuonono vuli hiimbi.
Nalwo lwa muleekha yavo vali mu lusomo lwa Yudeya  khwiilukhira mu vikulu; na yavo vali mulitaala likali lya Yerhusalemi khaandi  na yavo vali ilwaanyi mushivala , vakhakalukha mu Yerhusalemi mba.
Yaka ni matukhu ki shisaalya, khutukha koosi kang'ootwa karhweekhitswe.
Vuliitsa khuva vutiinyu muno khu vakhali  valiitsa khuva na vaana  vatorho vashinunyinyaanga na khaandi viitsa vave ni vahelitsa mumatukhu yako.Shichira kalakhave matukhu matiinyu tsinyiinga tsyeene yetso. Na Nyasaaye aliitsa khusaliliitsa vaandu  yava
Vaandu valala valiitsa khwiirhwa khu vuuchi vwi shivavi na vaandi nu khuraswa tsindolio,vaandi valliitsa khuvachimirha  nu khukholwa vavohe mu vivala viindi ; na Yerhusalemi yiitsa ituvachirhwe haasi na vaandu vi tsimbya tsiindi khutuukha lwa inyiinga yu khwaamihwa na vaandu vi tsimbya tsiindi yiitsa ive ni imali  khurhweekhitswa.
Khuliitsa khuva ni viindu vyukhucheenyinya viitsa vikholekhe khu liuva, khu mweri khaandi khu tsing'ereng'ani mwiikhulu. na khaandi khulirova.Vaandu mu vivala vyoosi valiitsa khuva ni liheenda mwooyo,vaandu valiitsa khuva nu vurhii shichira khuhirikana khwi inyaansa ni lihuuma li vikuvuli munyaansa.
Khuliitsa khuvaho na vaandu viitsa vashiinde shichira vurhi vunyiikhi ni tsindeenga khu lukhuliindilira katsitsaanga khwiikholekha hawoosi khulirova.Shichira tsingulu tsyu mwiikulu tsiliitsa kutecheritswa nu khurhula mu tsingono  tsyavo.
Na valiitsa khuloola Mwaana wu Muundu ni yiitsaanga mu malesi   ni tsingulu tsinyiikhi khaandi nu vukhumi vukali.
Lwaviindu yiivi virhaanga  khukholekhana,  musiinjire nu khuchingula mirwi chyeenyu ikukulu, vuhonyi vwyeenyu  vwiitsa vuve vuli hiimbi."
Yeesu yavvoolera lukanu yulu: , Heenseri khu musaala ku Mukhuyu ni misaala chiindi chyoosi;
Lwa chisevukhaanga nu khumanyinya masaambu ,nalwo lwa mu ma muvoola, shimiyu shiri hiimbi.
Khu lwa yako,  lwa miliitsa khuloola viindi yivi  ni vikholekhanaanga, nalwo lwa mwiitsa mumanye  ndi Vwaami vwa Nyasaaye vuli hiimbi khwiitsa.
"Kilikali muvooleranga, Likhula yili  ni vashili mwooyo,viindu vyeene yevo vyoosi vilitsa khwkholekha.
Likulu ni Lirova viliitsa khuvirha; navutswa mang'aana kaanje shikalavirha taawe.
"Muve vacheri tsinyinga tsyoosi! mulekhe khulitohitswa khuvirhira khukorhera mu vucheeni vwu lilya linyiiki, nu muvutaandi vwa malwa, anoho viheenda mwooyo vi limenya; shichira vulamu yuvu anoho litukhu lyeene yero khumunyolekhitsa  vwaangu
khuli mureeko.Shichira  litukhu lyeene yero  liliitsa khuvatukhira vaandu voosi vamenya  khulirova.
Navutswa muheense nu khuliinda tsisaa tsyoosi,khaandi musaale vuli khase khoosi khuva ni tsingulu nu vunyali   [munyolekhe nu muli vatukhaane],    khu mwiveere Viindu yivi viliitsa khwikholekha, lwa muliitsa khusinjira imbeeri wu Mwaana wu Muundu."
Yeesu yamala matukhu ki lisiitsa lyeenelo lyoosi ni yechitsaanga vuli mmbasu mu Liiteembeeri, na  halukoloova lwa hatukhaanga,  yatsitsaanga ,  khukona vutukhu vwoosi khu shikulu sha Misayituni.
Vuli litukhu nu khushiri mumavweevwe, vaandu voosi vitsaanga khumuhuliikhitsa mu Liteembeeri.
MUYAANGO   KWA   22
Na litukhu lyali lili hiimbi khutukha lyu khulya mukati kwaloombwaanga  Vuchira Mamera, kwalaangwaangwa lilya li Lipasaka.
Vasaalisi vakali na veechitsi va Malako,vali ni vahimaanga khuli vanyala khumwiirha Yeesu; navutswa varhia vaandu.
Na shetaani yinjra mu Yuuda wa valaangaanga Isikarioti,nali mulala khu veechitswi vali likhomi na vaviri.
Yuuda yasimukha nukhutsya khwichavana na vasaalisi vakali na vaandu vasinjiliraanga valiindi vi Liiteembeeri makhuuva khuli anyala khutsama Yeesu khuvo.
Vayaansitswa  muno ni limoloma yeero nivahulikhitsana  khumurhuunga tsisenti.
Yuuda yavuchirira khukhola ndyo,  akhaave vwyiiyaangu vukhumutsama navutswa hakhali mutsimoni tysi
shituma sha   vaandu khumanya kakholekhe.
Litukhu lyu khulya mikati chikhalimu na mamera, lwa vasinsaanga vimeeme vya makoondi khullya halala nu mikati cheeneyecho.
Yeesu yarhuma  pteek;Yeesu yarhuma    Petero,na Yohaana na voola "Tsi murhechekhitse  hakhuliira shyukhulya shyu mukati kwi Lipasaka khu khutukhe khuchilya.
Navo vamurheeva , "Ni  heena ha weenyaanga khutsi khwiirhechkhitsa?"
Yeesu yavarheevulira,"Lwa mweenya khuva numwinjiraanga mu litaala likali, mulaakaana nu muundu nachingi maatsi mu mutuunji. Muloondi muunsu yatsya khwiinjiramu.
Muvoolere mweene yiinsu,"Mweechitsi arheevaanga, Ni heena wakhuli ni  insu ya vacheeni  , ha inse  na veechitswi vaanje  khuliirhamu  shyukhulya shi Lipasaka?"
Amanya amumanyinye vwiiyaangu vukali vwaasiitsirwa  vacheeni  muunsu ingali  ikulu  mu yikorofa, ha  muloomba khuva hirheechekhe  vulahi."
Vasimukha ni vatsya, ni vanyoola viindu vyoosi vili khuli Yeesu yali navavoolere; ni valoomba vyukhulya vi Lipasaka  khuva virheechekhe.
Lwa issa yali nimali khutuukha, Yeesu yikhala haasi na veechitswi veeve ha shiivwa [ha meesa ] khulya shyukhulya shi Lipasaka.
Yamanya avavoolere,"Ndaava  ni likoomba muno khulya shyukhulya shi Lipasaka yiri na  munye nishiri khu saliritswa.
Navutswa muvoolera ndi shindalya khu khaandi  shyukhulya sha Lipasaka khutuukha  karhweekhitswe mu vwaami vwa Nyasaaye.
Na Yeesu yavukula shikoombe shilimu ni idivai, na lwayali yakhasaanditsa, yavoola, "Vukuli yiishi, mukavulane veene khu veene.
"Muvoolera ndi, shindang'waakhu khaandi  idivai  ya matuunda ku Musaabibu , Vwaami vwa Nyasaaye nu vushiri khwiitsa taawe."
[19 Yeesu yavukula shitonye shyu mukati, nu khusaanditsa  Nyasaaye, na munakanyinya nu khuvaaha, navoola,"Yuku nakwo muviri kwaanje, kwa haanwa shichira munye, mukholeenge yaka  khu lukhuntsitsukhitsa."
Mu yinjira indala nseere, lwa vali ni vakhalya shyukhulya shukhumala, Yeesu yavukula shikoombe shilimu ni idivai navoola, "Shikoombe shi idivai yiyi nashyo lilakano liihya  lya Nyasaaye, lihambaanyinywa na masahi kaanje, kasundulwa shichira munye.]
Navutswa, "Looli,  mukhono kwu  muundu  untsamaanga kuli  haanu khuliitsaanga naye khu shiivwa yishi.
Mwaana wu Muundu  atsitsaanga khukhutsa khuli Nyasaaye yalaka kalikhoolekha. Navutswa shivi muno  khu wooyo utsitsaanga khumutsaama!"
Na veechitswi varhaanga khurheevana veene khu  veene, nu wiina khuvo wali  natsitsaanga khukhola ndyo.
Khaandi veechitswi va Yeesu varhaanga  khu haangalitsana veene khu veene, khu  loondekhana khumanya nu wiina  khuvo  yali mukali muvo.
Yeesu yavavoolera,"Vaami  va vaandu vi tsyimbya tsiindi, vali nu vunyali vunyiikhi  khuvo, na khaandi yavo vali nu vunyali khuvo, vilaangaanga veene "Veene  shivala".
Navutswa munye shimutukhana khuva ndyo taawe.Nikhali  uli mukali muno mumunye aliitsa khuva khuli mutiititi;  khaandi mwimiriri  ave naye murhumikhi.
Nu wiina uli mukali? Wooyo wikhalaanga khuheelwa shyukhulya khu shiivwa, anoho wooyo uteekhaanga nu  khuhaana?Ka tooto shali avetsaanga wooyo wiikhalaanga nu khuheelwa shyukhulya khu shiivwa?Navutswa inse ndi mu munye khuli  murhumikhi.
Nu munye mwamenya niinse mu vutiinyu vwaanje vwoosi.
Lweene yulu mukavuliraakhu vwaami, khuli Taata waanje yangavulirakhu vwaami,
khu muliilya shyukhulya khaandi muliing'wa ha shiivwa shyaanje [ ha meesa haanje ]   muvwaami vwaanje; khaandi muliikhala khu visoko vyu vwaami, nu khukhalachira tsyimbya likhomi na tsiviri tsya Israheli.
"Simioni,  Simioni! Uheense, Shetaani umali khuvuchiliirwa khumuchelitsa munye voosi, khu mwavukhanyinya nu khu  rhulitsamu vali valahi na vataamanu, khuli mulimi aseretsaanga inganu khu rhulitsamu mukhuutsi
Navutswa mali khu khusaalira uvule khuva ni lisuuvira liteteekhere, lwanuuve nu wa  khakalukha khu  yiinse, utinyinyiritse vasuuviri voshyoonyo mu lisuuvira.
Petero yamuvoolera, "Mwaami ndirecheekhe khutsya halala niiwe , have muvuhaambe [mucheera ] anoho mwiikhutsa."
Yeesu yamuvoolera, "Khuvoolera Petero, Itaaywa nishiri  khulakula nuunundi vutukhu, ulanyambakhana khali khavaka nu voola shumanyi mba."
Yeesu yarheeva veechitswi veeve,"Lwa ndamurhuma khutsya mumatala  vuchira shiveti shi tsisenti ,  musiiko khaandi ni vilaarho, khwalikhuho sha mwacheeherwa mu matukhu keene yako?"Navo varheevula, "Awah, shivula  ."
Yeesu yavavoolera,"Navutswa khu lwa leero, wooyo uli ni shiveti shi tsiseenti anoho musiiko  lekhi achiinge, Lekhi khaandi muundu uvula shivaavi leero akuulitse likoto lyeelye nu khukula shivaavi.
Muvoolera ndi "Maahaandiko Matakatifu  kavoolaanga khuyiinse     khutuukha  karhweekhitswe, "Ya saanga  mulinyakhaana  lya vaandu vataamaanu."
Na  veechitswi veeve va voola, "Mwaami , heensa, khuli yahaa ni vivaavi viviri." Naye yavavoolera, " Lilomoloma yili lituukhi."
Yeesu yaarhula mulitaala likali, natsya khu shikulu shya Misayituni khuli kwaali mwiima kweekwe ,na veechitswi veeve valoondekhana naaye.
Lwa vaatuukha khushikulu, Yeesu yavavoolera, "Musaale  muvule khukwa mulicheeritswa."
Yeesu yiireeha  haamberi  hu vuraambi vwu lulaasa lichiina khurhula khuvo nasikama haasi nu khurhaanga khusaala,
navoola, "Taata , niiva  ni vulaaliri vwoovwoo, ndulitsiraho shikoombe shilinyaakhana  yiishi: na kakhava khu vulaaliri vwaanje  taawe, navutswa  leekha  vulaaliri vwoovwo vukhoolekhe."
Khu lwayako  Ingerosi yalorekha khuye khurhula mwiikulu , ni mu tinyiiritsa khuva ni tsingulu.
Naali mu   linyakhana linyiikhi ya saala luhoono likali  na tsincheri tsyetsye tsyarhoonya khuli masahi karhoonya haasi khulirova.
Lwa Yeesu yasiinjira khurhula mu lisaala, yakalukha khu veechitswi veeve, yavanyola ni vakonaanga tsindoolo , khurhulanu nu khuveerera
nava rheeva, "Shichira shiina mukonaanga tsindoolo? Vuukhi  musaale, muvule khu kwa mu macheritso."
Lwa Yeesu yali na shiloomolomaanga, heensa mukaanda  kwa vaandu kwa tuukhaho, nu kwimilirirwaa na Yuuda , nali mulala khu veechitswi likhomi.Ni yiitsa imberi hiimbi khu Yeesu khumusheeritsa lyu khumutsuunsuna khuluseeya.
navutswa Yeesu yamurheeva, ""Yiive Yuuda , utsaama Mwaana Wu Muundu ni liitsuunsuna khuluseeya?"
Lwa veechitswi va Yeesu valoola sheenya khuloondakhu, vamurheeva, "Mwaami  khuvarheeme ni shivaavi?"
Na mulala khu veechitswi va Yeesu yakhalaka liirhoyi lyu khu mukhoono musaatsa lyu murhumikhi wu musaalisi mukali.
Navutswa Yeesu yamuvoolera, "Leekha hatuukhi !" Nachiimira khu shirhooyi sheene yesho nu khumuhoonyinya.
Yeesu yavoolera musaalisi mukali halala na vimirili va valiindi vi Liteembeeri, khaandi na vasakhulu vali niviitsi kkhumukumirha, "Shichira shiina muntsitsiira khuli ndi mwiivi nu mwiyavale vivaavi ni vikong'o?
Ndaava na munye khase khoosi  vuli liitukhu  muliteembeeri , shyu  mwaantiirakhu  muhono ta.Navutswa yiyi neyo inyiinga yeenyu yu khungumira,   yu vunyali  vwi shisuundi vwaamihaanga.
Nalwo lwa va mukumirha Yeesu, nu khumuhira mu insu yu musaalisi mukali.Navutswa Petero yaloondakhu inyuma ihalekhu.
Lwa vali ni vakha  haambitsa muliro hakari mu lwaanyi, ni viikhala  khwiivuunjeritsa halala, Petero yiikhala hakari  haavo.
Mwaana mukhaana murhumihki muvo yamulolekhitsa  Petero niyikhalaaga lwa lumemo lwaakha, namuumikha tsimoni tsye khuye , nukhuvoola, "Muundu wuuyu khaandi aveere naye."
Navutswa Petero yambakhana, navoola, "Mukhali yiwe inse mumanyi mba!"
Khu lwi inyiinga intiitiiti  yali yakhavirha, muundu wuundi yamulaviilitsa Petero, nu khuvoola, "Yiwe khaandi uli mulala khuvo." Navutswa Petero yambakhana nu khu voola, "Musaatsa yinse shiindi mulala khuvo mba."
Inyiinga yi isaa indala yakhavirha, muundu musaatsa wuundi yaluvirira  nukhuvoola, "Tooto muundu wuuyu avere  na Yeesu, khali lirheevula li limoloma lye limanyinya nu Mukalilaya."
Navutsw Petero yambakhana, "Yiiwe inse manyikhu  kuvoolaanga taawe." Naho heeneyaho lwayali nashilomolomaanga,  itaaywa yaalakula.
Mwaami yishevukha ha yali  na heensa Petero, na Petero yitsukhitsa makhuuva ka Yeesu yali namuvolelenje ndi, "Itaaywa ni shili khulakula nuunundi uma uve nu nyambakhane khali khavaka."
Petero yamanya na rhula ilwaanyi na rhaanga khulila.
Vaandu vali ni vamukumire Yeesu   vamu khoolera shiheenyeheenye nu khumukhula .
Vamukhunikha tsiimoni  nu khumuvoolera, "Khoola vu porofeti vu khukhuvoolera nu wiina ukhutuyi?"
Vamoloma makhuuva kaandi manyiikhi ku khumunyekanyinya.
Lwa vwaasha nukushili  mu mavweevwe, vasaakhulu va vaandu viivunjitsa khalala, vasaalisi vakhuluundu, na vang'ooti na veechitsi va Malako.Vamuvukula nu khumuhira   imberi wii  shikhaalo shavo,
ni vavoola, "Niiva yiwe naye  Masiya [Kristo ], khuvorere." Navutswa yavavoolera, "   Khali  nimuvorera shu mulasuuvira mba,
na nimurheeva, shumulava ni liirheevuli   lya mundevuliira mba.
Navutswa khurhula nuunundi, Mwaana wu Muundu  aliikhala  haluveka lu khu mukhono muluunji  ku vunyali vwa  Nyasaye.
Na     voosi vamurheeva, "Ka tooto, uli  Mwaana wa Nyasaaye?" Yeesu yavavoorea, "Munye veene mu voolaanga niinse ye."
Vamanya ni varheevana, "Khweenyera shiina vashahidi vaandi? Khutse  veene khuhulire khurhula  mu munwa kweekwe."
MULYAANGO  KWA   23
Vaandu vi shikhaalo  shyoosi sha sinjira, ni vamuhiira Yeesu imbeeri wa Pilato.
Varhaanga khumuyala ni vavoora, "Khunyooli muundu wuuyu na koyanyinyaanga vaandu vi shivala sheerhu, akaaya vaandu khurhuunga vushuru khu  mwaami Kaisari, avoolaanga yee  mweene ni Kristo, uli Mwaami'.
Pilato yamurheeva, na voola, "Yiive uli mwaami wa Vayahudi?" Yeesu yamurheevulira nu khuvoola,"Yiive uvoolaanga."
Pilato yavoolera vasaalisi vakali ni shituma,  "Yiinse ndolaakhu vutaamaanu vu muundu wuuyu ali navyo mba."
Navutswa vatsyanyinya  khuvoola,"Akoyanyinya vaandu, nu khweechitsa mu Yudeya mwoosi, khurhaanjila  Galilaya khali na hanu."
Khu lwayako Pilato yahulira varhaala Igalilaya, yavarheeva niiva muundu wuuyu yali mugalilaya.
Lwa yanyoola nu mukalilaya haasi hu vwaami vwa Herode, yavoora vahire Yeesu khu Herode, shichira khali yali niyiitsi  mu Yerhusalemi inyiinga ya matukhu keeneyako.
Lwa  Herode yamuloola Yeesu  yali nu vuyaansi mbirhirira, shichira yali yayenya khumuloola matukhu manyikhi.Yali yahulira manyikhi khuloondekhana khu mihiinsi chyee na yenyaanga  amuloolekhu nakhoola vilolekhitso.
Herode yamurheeva Yeesu, viindu mu mang'ana manyiikhi, navutswa Yeesu shiyamurheevulirhakhu shiindu shyoosi mba.
Vasaalis vakali  na Vang'ooti  vatsiririra khutiinyilitsa khumuyala.
Herode nali halala na vasikali veeve  vamuloola Yeesu  khuli shiindu vutswa, nivmukholera shiheenyeheenye nu khumunyekanyinya. Vamufwaala inguvu yu vukuli vululu nu khumurhuma akalukhitswe khu Pilato.
Khulitukhu lilara lyeeneyili Herode na Pilato vakwa valiina navutswa hanyuma halya vali vatsiku vavirhaana.
Pilato yalaanga halala vakali va vasaalisi na vimiriri khaandi nu mukaanda kwa vaandu
nu khuvavoorera, " Muleerhi muundu wuuyu khu yiinse, nali khuli muundu ukorhitsa vaandu: khaandi , heensi, yinse murheevi nu  murhunikhitse nali imberi weenyu, shinyoolikhu mataamaanu khuye khuloondekhana na kamumuyaliraanga.
Khali Herode avula vutaamaanu vwa anyoli na khooli, nashyo shivune shichira namukalukhitsa khu khutse, na heensi , khuvulakhuho shivune shitukhana khwiirhwa shyu muundu wuuyu yakhoola.
Khu lwa yako ndahaana vutswa lilako ashuutwe vivoko nu khulakhulwa."
Na inyiinga yu vucheeni vwi Lipsaka ,Pilato yali nu mwiima  khuvoholora muvohwa mulala wa vayahudi  venyaanga khurhula mu vuhaambe.
Navutswa voosi valaanjilira khulala nu khuvoola, "Mwiire! Mwiire!  Khuvoholorere Parappa!"
Parappa yali muundu  muvoohwa muvuhaambe shichira  khuhiinganyinya vamihi khaandi mwiiri wa vaandu.
Pilato yachelitsa khulomoloma navo khaandi, nali ni lyeenya lyu khumulakhula Yeesu.
Navutswa valanjilira, vavoolaanga, "Muvaambe, muvaambe."
Yavarheeva lwa khavaka, "Shichira shiina, nu vwooni   shiina vwa muundu wuuyu ya  khola ? Yinse shimunyolikhu nu vutaamaanu vutuukhana  yee  khwiirwa  taawe. Khulwa yako namali shivoho shukhushutwa viviko ndamuvoholara."
Navutswa vanichiritsa lyeenya lyaavo nu khulanjilira ikulu nu khukalukhira ndi atuukhana khuvaambwa.Lihaantsukha lyaavo nu khunichilitsa khwavaha likurha khu Pilato .
Pilato yamanya akhalachire Yeesu khwiirwa khuli vaandu veenya avakhoolere.
Yavavoholorera wa venya alakhuulwe yali nali mushivokho khuli muhingani khu vwamihi khaand mulumiindi.Navutswa   yahaana Yeesu  khu vulaalili  vwaavo.
Lwa vasikali vamurhulitsaho vumuhirhaanga,  vamuchimirha muundu  Simoni  wi litaala lya kurene, nivamunika khuchiinga musalapa nu khuloonda khu Yeesu hanyuma.
Shituma shikali shya vaandu vamuloonda.Vakhali vali navo ni va   lilaanga, nu khuveerera shichira Yeesu.
Navutswa ya viishevukha nu khvavoolera "munye vakhali vamumenyaanga Yerhusalemi, lekhi khulira shichira inse, navutswa muliilire munye veene na vaana veenyu.
Heensi  matukhu kiitsaanga lwa vaandu viitsa vavoole vali ni ikhavi vakhali vakuumba  vitsiinda tsyaavo tsyakhiivulakhu vaana, khaandi vakhali  vi  tsimbeere tsyaavo  tsyakhanunyinyakhu."
Nalwo lwavalirhaanga khuvoolera vikulu, khukwiiri, na khuvoolea viliitsa khukhunikhi.
Shichira niiva  vakhoola yaka  khu musaala  kushiri muvisi, ni shiina  shiitsa shikolekhe khu musaala kwiitsa kuve ni muumu?"
Vaandu vaandi vasaatsa vaviri vali vakhola vwooni vutaamaanu, vahiilwa  khutsya  khwiirwa  halala na Yeesu..
Lwa vatuukha havuundu tsana  halaangangwa, "Ha shihaanga" Va vambilaho Yeesu, na vaandu vaviri vali ni vakhola viindu vitaamaanu - mulala khuluveka lu mukhoono musaatsa kwa Yeesu na wuundi khumukhoono mukhali .
Yeesu yavoola, "Taata, uvasamiihe, shichira shivamanyi  kavakhoolaanga  taawe." Nava khupirha inguvu yeeye isiimbi nu khichikavana.
Khwali na vaandu vali ni va  siinjireho, ni vaheensaanga , na vimiriri vavayahudi va mukhoolera shiheenye   heenye nivavoola ,"Ya hoonyinyaanga vaandi   mulekhi naye yihoonyinye mweene,yaava  nali naye Masiiya wa Nyasaaye  yarhoovola!"
Vasikali vamunyekanyinya, nivatuukha khuye nu mu ng'weekhitsa malwaa malulu,
nivavoola, "Niiva uli Mwaami wa Vayahudi, kha yihonyinye  yiiwe mweene!"
Hiikulu khu musalaba kweekwe vali vahaandiikikhu "WUYU NAYE MWAAMI WA VAYAHUDI."
Mulala khu viivi vaviri wali navavaambiilwe naye yamunyeaka khwu khuvoola, "Yiiwe uli Masiiya? Shyu wiisola  mweene khaandi ukhusole."
Navutswa mwiivi waashyeenye yamukoondekheera,na voola,"Shyurhiitsa Nyasaaye taawe, shyukhalachirhwe likhutsa khuli ye akhalachiirhwe?
Khutse likhalachiirwa lyeerhu ni lya tooto khuloondekhana khu vutaamaanu vwa khwakhola.Navutswa wuyu   shiyaakholakhu vwooni ta."
Yamuvoora Yeesu, "Yeesu unsiitsukhitse  lwa weenya khuva nu wiinjiraanga vwaami vwoovwo."
Yeesu yamurheevulira, "Kyiirikali khuvoolera,  nuunundi utsiitsa khuva na inse mu Paradiso."
Lwa yatuukha  musaa sita    tsya mmbasu, lyuuva lyasiinjira khwaakha na shivala shyoosi shali mu shisuundi   khutuukha mu tsisa tisa tsya halukoloova
lwi lyuuva lyaatsima nu khumwaama.Na luvaala lwaashingaanga hamberi mu liteembeeri lwa rhaandukhanumu hali khavirhi.
mu lukhwiirhi lyu mwooyo mukali , Yeesu yalirha, "Paapa, mumakhono kooko mbaana mwooyo kwaanje." Niiyakhavoola ndyo, yakhutsa.
Lwa mukhoongo wa vasikali wa varoma yalola koosi kakhoolekha,yahaana luyali khu Nyasaaye, nu khuvoola,"Ka tooto muundu wuuyu yali wi lyiikhola lyu vuluunji."
Na khwaaliho nu mukaanda kwa vaandu vali ni viitsi khuloola koosi kikholekhaanga, varhulaho ni viituya khu   vyilirhu  nu khuveerera.
Voosi vali vamumanya na  vaandu vakhali vamuloondaanga khurhula Galilaya, vasiinjirha ihaale hatiitiiti, ni vatoovanaanga  yaka koosi ni kiikholekhaanga.
Khwali nu muundu walaangwa Yosefu khurhula mulitaala lya Arimatseya, mu lusomo lwa Yudeya.Yali mulala khu vaandu vi shikaalo shya Vayahudi, muundu  mulahi  munoo, wi lyiikhola lyu vuluunji
navutswa ye shiyiiyamana ni likhoola lyaavo na yaliindirira khuloola vwaami vwa Nyasaaye.
Muundu wuuyu yaatsya  khukhu Pilato, na  rheeeva aheerween   muviri kwa Yeesu.
Yiikhitsa haasi muviri kwa Yeesu, na kuvooha vulahi mu luvaala lwu khunyaalukha {luvaala lwa lineni} nu khu kuviikha mu shyiliindwa  shyayavwa  mwiichina hu muundu woosi yakhali yaviikwakhumu.
Mu lituukhu lyu khwiirhecheeekhera Lisapato, lyaali ni lili hyiimbi khurhaanga.
Vakhali vali ni valoondi Yeesu khurhula mu lusomo lwa Galilaya, nu khuloola khuli muviri kwa Yeesu kwarheelwa mushirhiindwa.
Vakalukha ingo, nivatsia khuloomba viindu vihuunyaanga mwaayu mulahi{marashi} na makurha ku khuveekha khumukhutsu.Navutswa valiinda va soose mu lituukhu li Lisabaato khuloondekhana na marako.
MULYAANGO     KWA   24
Khu  liitukhu lyu khurhaanga li lisiitsa {jumapiri} mu mavweevwe asubuhi,vakhali veene yavo vashiivirha khutsia khushiliindwa sha Yeesu nivali na marashi ka matumusi kavali vatuyake halala na makurha kukhuvekha khumukhutsu.
Vanyoola  lichina lyukhukhunikha mu shilyaango ni likolongomiinywe kharhula khu  shiliindwa.
Vinjiramu, navutswa vanyoola muviri kwa Yeesu nu  kuvulamu.
Munyiinga intiitiiti yavaliho mulicheenya, heensa vaandu vaviri vasiinjira havali nivifwaali tsinguvu tsyaakhaanga.
Vakhali yavo nivitsulwe  ni tsindeenga, vinaminya mirwi chaavo nu khuheensa haasi, na vaandu yavo  vavarheeva, "Shichira shiina mukhaavaanga  vali mwooyo mu vakhutsu?"
Shali haanu mba, navutswa amali khusimukukha: mwiitsukhitse khuli yali yamuvoolera lwa yali na munye mu Galilaya,
lwa yavoola ndi Mwaana wu Muundu khutuuka ahaanwe mu makhono ka vaandu vooni nu khuvaambwa, na khu lituukhu lya khavaka aliitsa khu simukukha   khurhula mu likhutsa."
Vaandu vakhali yavo viitsukhitsa makhuva yako khuli Yeesu yali yavavoolera
nivakalukha ingo khurhula hashiliindwa nu khuvavoolera  makhuuva koosi khu veechitswi likhomi nu mulala na vaandi voosi,
Vakhali yavo vali  Mria Makadalena, Yohaane, Maria  mama wa Yakobo, na vakhali vaandi vatuukhitsa makhuuva yaka khu varhumwa va Yeesu.
Khu varhumwa va Yeesu , makhuuva ka vakhali vavavoolera kavafwananira khuli tsiimbakha, khu lwayako shivavasuuvira khali hati.
Niikhali Petero yasiinjira nu khuvatsukha atuukhe khu shiliindwa, khutukhaho , yasiinjira, niyiinama khuheensamu.Yaloola tsyiimbaala tsyu muviri kwalimu  tsirhikaareemu.Ptero yasimukhanu khutsia ingo weewe, nali mwicheenya khu kali kakholekhe.
Haandi khu litukhu lyeene yero khwaliho na vasuuviri khuvo vaviri vasimukha  khutsia khulucheendo mwi taala lya  Emmau, lwali lucheendo lwi tsiikilomita  likhomi ni indala khurhula Yerhusalemi.
Vali ni vasherenyinyaa khu makhuuva ki viindu vyoosi  vyali ni vyakholekhaaneenga.
Kiikhoolekha mu inyiinga lwa vali ni valomolomaanga nu khurheevana khuloondekhana khu kali kiikholekhe,Yeesu mweene  yiisuunda hiimbi khuvo nu   khwiiyunga  navo khulucheendo yolo.
Navutswa tsimoni tsyaavo tsyakhunikhwa vavula khumulavikhitsa  ye nu wiina.
Yeesu yavarheeva, Ni makhuuva shiina ka munye vaviri mulomolomakhu nu khurheevana lwa mucheendaanga? Vasiinjira yaho nu khumuheensa ni liveerera.
Mulala khu  vasuuviri vaviri yavo walaangwaangwa  Kilyopa yamurheevulira, "Yiwe woonyene mu Yerhusalemi  naye muundu  ushiri khumanya viindu vyaayikholekhemu mu matukhu kanu?
Naye yavarheeva,"Viindu shiina?" Navo vamurheevulira,"Viindu khuloondekhana  khu Yeesu mu  Natsareti, yaliinji muporofeti, khaandi wu vunyali mu vikholwa nu muling'aana imberi wa Nyasaaye na vaandu voosi,
na  khuli  vakhoongo va  vasaalisi  na viimiriri veerhu vamuhaana khukhalachirhwa likhutsa nu khumuvaamba.
Khwali khwsuuvira ndi naye  yali natsiitsa  khuvooholora Vaisraeli khurhula mu vurhukwa vwa va Rooma.Na khumeeta khu keene yako nuunundi ni litukhu likhola khavaka khurhula yaka koosi khiikholekha.
Navutswa khaandi, valala hu vaandu vakhali va khuveetsa navo vakhucheenyinye , lwa vatsiire khukoonya  ha shiilindwa kushilri mu mavweevwe nuunundi.
Vanyooli muviri kwa Yeesu kuvula mushiliindwa, viitsi nivavoolaanga valooli khaandi  tsingerosi moni na moni tsivavoolere ali mwooyo.
Vasaata valala  vaveere na khutse vatsiire khushiliindwa, nu khunyoola kali vutswa khuli vakhali vakhuvoolere. Navutswa shi  vamuloorikhu Yeesu tsana  mba."
Yeesu yavavoolera, "Oo muli vasaatsa vasirho veene muno, khaandi myooyo chyeenyu chyiri chyu khusiirhoora khu lwu khusuuvira  makhuuva koosi ka vaprofeti vavoola.
Shikatuukhanaanga Masiya anyakhaane nu khusaliritswa  shichira viindu vyeeneva khu yiinjire mu vukhumi vweevwe taawe?
Yeesu yarhaanga khuvivaalirha  makhuuva kali ni kavoolwa khuloondekhana khu ye mweene mu Mahaandiko Matakatiifu khurhaanjira mu vitabu vya Musa na Maandiko ka vaporofeti voosi.
Lwa valoondi va Yeesu vaviri veene yavo vali hiimbi khutukha mu muchiitsi mwa  vachenihamu, Yeesu yiikhola khuli avirhaanga nu khutsiririra nu lucheendo.
Navutswa vamumushiinga khuvirha nu khumuvoolera, nuyaansa khwiinjire ukone haweerhu nuunundi  shichira vutukhu vutuukhi.Khu lwayako Yeesu yakovera niyiinjira amenye navo vutukhu vweene yovo.
Kikholekha ndi lwa yali ni yakhikhala navo khu varhaange   khulya, yavukula mukati, nu khusaanditsa nu khutong'olanyinya, ma navahaa.
Nalwo lwi tsimoni tsyaavo tsyikukha, ni vamumanya, navutswa yakorha khurhula mu tsimoni tsyaavo
Vavoolerana veene khu veene,"Myooyo cheerhu chivuli khukhusaamba khurhula mukari,lwa aveere na lomolomaanga na khutse khuunjira, khaandi lwa akhu khunulireenje sha mahaandiko kavoolaanga?"
Vasiinjira isa yene yeyo nu  khurhaanga lucheendo lwu khukalukha Yerhusalemi.Nivanyoola vali lihomi nu mulala ni vivuunjeritse halala na vaandi va vali navo,
na vavavoolera, "Ni kiryikali Mwaami yisimukukhe, khaandi ulolekhe khu Simoni."
Khu lwayako vavavoolera viindu vyaali vikholekhe khunjira, na khuli Yeesu yamanyikhana khuvo inyiinga yali na mekulanyinyaanga  mukati.
Na lwavali va lomolomaanga viindu yivi, Yeesu mweene nu mweene yasinjira hakarhi havo nu khuvavoolera, "Mireembe chive khu munye."
Navutswa viikosa nukhutecheera muno khaandi nivarhia, ni vakanakana vali ni valoolaanga shinaanyeenso.
Yeesu ya  vavoolera, "Shichira shiina mu sumbukha mu myooyo cheenyu? Shichira shiina muli na marheeva mu  myooyo cheenyu?
Loli makhono kaanje ni vileenje vyaanje, shali ni inse mweene.Ntiiri khu mulore. Shichira shinaanyenso shivula muviri ni vikuumba, manya mu ndolaanga ni ndi."
Lwa yali amali khuvoola yaka,  ya vamanyinya   makhono kee ni vileenje vyee.
Lweene lwa veechitswi veeve vali vashiri khusuuvira shichira vali nu vusaangaali ,na nivacheenya. Yeesu  yavavooolera "Mulikhu ni shyukhulya shyoosi yaha ndiikhu?
Na vamuha shitonye shi isutsi  shali ni shiteekheerhwe.
navukula nalya vechitswi veeve ni vamuheensaanga.
Yeesu yavavoolera, "Yaka nako mang'ana kaanje kandalomoloma khu munye lwa ndali na munye, ndi koosi kali kahaandiikwa mu Lirako lya Muusa na Vaporofeti na khaandi mu Tsaburhi khutuukha karhweekhitswe."
Na yamanya na viikula tsinganakani tsyaavo khu vatuukhe  khumanya mang'oota.
Yavavoolera, "Kahaandiikwa, ndi Masiya alasaliritswa nu khwiisimukukha khurhula mu vakhutsu khu  liitukhu lya khavaka.
Liikanirha nu khusaamiihwa khu vwooni khutukhe khwiirwaatswa  mu liirha lyeelye khu tsihiirhi tsyoosi, khu  rhaanjira mu Yerhusalemi.
Munye muli valolekhitsi va mang'ana yaka.
Heensi , murhumirhaa  liraka lya Taata waanje khumunye: Navutswa muliinde muli taala lya Yerhusalemi, khutuukha lwa  muviikhwa tsingulu khurhula mwikulu."
Khu lwayako Yeesu yavimirirha veechitswi veeve khurhula mu litaala likali lya Yerhusalemu khutukha lwavali hiimbi Betsani.Heene yaho yachiingula makhono ke yikulu nu khuvakaasitsa.
Na kiikholekha, lweene lwa yali na vakasitsaanga, ya valekha ya chiingulwa ikulu nu khutsya mwikulu.
Veechitswi veeve vamusikamirha nu khusaala khu ye , nu khukalukha Yerhusalemi ni vali nu vuyaansi vunyiikhi.
Vaatsitsachirira khuva mu Liteembeeri  vuli khase mulichiingula nu khwiitsoominya Nyasaaye.
